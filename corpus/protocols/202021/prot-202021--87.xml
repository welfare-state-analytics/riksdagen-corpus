<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--87</head>
          <docDate when="2021-03-03 00:00:00">2021-03-03 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 10 februari justerades.
          </note>
          <note>
            § 2 Avsägelser
          </note>
          <note>
            Talmannen meddelade
          </note>
          <note>
            att Michael Anefur (KD) avsagt sig uppdraget som ledamot i social
            ­ utskottet,
          </note>
          <note>
            att Gudrun Brunegård (KD) avsagt sig uppdraget som ledamot i
            utbildningsutskottet,
          </note>
          <note>
            att Sofia Damm (KD) avsagt sig uppdragen som ledamot i arbetsmarknadsutskottet
            och som suppleant i EU-nämnden,
          </note>
          <note>
            att Robert Halef (KD) avsagt sig uppdraget som suppleant i utrikes
            ­ utskottet och
          </note>
          <note>
            att Pia Steensland (KD) avsagt sig uppdraget som suppleant i
            social ­ utskottet.
          </note>
          <note>
            Kammaren biföll dessa avsägelser.
          </note>
          <note>
            § 3 Anmälan om kompletteringsval
          </note>
          <note>
            Talmannen meddelade att Kristdemokraternas partigrupp anmält
            Pia Steensland som ledamot i socialutskottet, Michael Anefur som
            ledamot i arbetsmarknadsutskottet och som suppleant i socialförsäkringsutskottet,
            Sofia Damm som ledamot i EU ‑ nämnden och som suppleant i arbetsmarknadsutskottet
            samt Gudrun Brunegård som suppleant i utrikesutskottet och i utbildningsutskottet.
          </note>
          <note>
            Talmannen förklarade valda till
          </note>
          <note>
            ledamot i socialutskottet
          </note>
          <note>
            Pia Steensland (KD)
          </note>
          <note>
            ledamot i arbetsmarknadsutskottet
          </note>
          <note>
            Michael Anefur (KD)
          </note>
          <note>
            ledamot i EU-nämnden
          </note>
          <note>
            Sofia Damm (KD)
          </note>
          <note>
            suppleant i utrikesutskottet
          </note>
          <note>
            Gudrun Brunegård (KD)
          </note>
          <note>
            suppleant i socialförsäkringsutskottet
          </note>
          <note>
            Michael Anefur (KD)
          </note>
          <note>
            suppleant i utbildningsutskottet
          </note>
          <note>
            Gudrun Brunegård (KD)
          </note>
          <note>
            suppleant i arbetsmarknadsutskottet
          </note>
          <note>
            Sofia Damm (KD)
          </note>
          <note>
            § 4 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokolls
            ­ utdrag, tillstyrkt att antalet suppleanter i socialförsäkringsutskottet
            skulle utökas från 321 till 322.
          </note>
          <note>
            Kammaren medgav denna utökning.
          </note>
          <note>
            § 5 Val av extra suppleant
          </note>
          <note>
            Val av extra suppleant i socialförsäkringsutskottet företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i socialförsäkringsutskottet
          </note>
          <note>
            Pernilla Stålhammar (MP)
          </note>
          <note>
            § 6 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 472
          </note>
          <note>
            Till riksdagen
          </note>
          <note>
            Interpellation 2020/21:472 Antigentester för covid-19
          </note>
          <note>
            av Johan Hultberg (M)
          </note>
          <note>
            Interpellationen kommer att besvaras tisdagen den 23 mars 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 2 mars 2021
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2020/21: 473
          </note>
          <note>
            Till riksdagen
          </note>
          <note>
            Interpellation 2020/21:473 Sekvensering av provsvar
          </note>
          <note>
            av Johan Hultberg (M)
          </note>
          <note>
            Interpellationen kommer att besvaras tisdagen den 23 mars 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 2 mars 2021
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2020/21: 511
          </note>
          <note>
            Till riksdagen
          </note>
          <note>
            Interpellation 2020/21:511 Projekt Malmporten
          </note>
          <note>
            av Mattias Karlsson i Luleå (M)
          </note>
          <note>
            Interpellationen kommer att besvaras tisdagen den 16 mars 2021.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 2 mars 2021
          </note>
          <note>
            Infrastrukturdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 7 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2020/21:94 till näringsutskottet
          </note>
          <note>
            2020/21:96 till utbildningsutskottet
          </note>
          <note>
            Redogörelse
          </note>
          <note>
            2020/21:RJ1 till utbildningsutskottet
          </note>
          <note>
            Motioner
          </note>
          <note>
            2020/21:3865, 3868, 3870 och 3871 till arbetsmarknadsutskottet
          </note>
          <note>
            EU-dokument
          </note>
          <note>
            COM(2020) 789 till trafikutskottet
          </note>
          <note>
            § 8 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Skatteutskottets utlåtande
          </note>
          <note>
            2020/21:SkU33 Subsidiaritetsprövning av kommissionens förslag
            om ändring av vissa befogenheter i mervärdesskattedirektivet
          </note>
          <note>
            Miljö- och jordbruksutskottets betänkanden
          </note>
          <note>
            2020/21:MJU9 Klimatpolitik
          </note>
          <note>
            2020/21:MJU8 Fiskeripolitik
          </note>
          <note>
            § 9 Redovisning av användningen av hemliga tvångsmedel under
            2019
          </note>
          <note>
            Justitieutskottets betänkande 2020/21:JuU18
          </note>
          <note>
            Redovisning av användningen av hemliga tvångsmedel under 2019
            (skr. 2020/21:59)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 10 Kompletterande bestämmelser med anledning av den nya EU
            ‑ förordningen om spritdrycker och EU:s tillträde till Genève
            ­ akten
          </note>
          <note>
            Miljö- och jordbruksutskottets betänkande 2020/21:MJU7
          </note>
          <note>
            Kompletterande bestämmelser med anledning av den nya EU-förordningen
            om spritdrycker och EU:s tillträde till Genèveakten (prop. 2020/21:44)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 11 Uppföljning och utvärdering av ekonomiskt stöd till äldreomsorgen
          </note>
          <note>
            Socialutskottets betänkande 2020/21:SoU28
          </note>
          <note>
            Uppföljning och utvärdering av ekonomiskt stöd till äldreomsorgen
          </note>
          <note>
            föredrogs.
          </note>
          <note>
            Anf. 1 KRISTINA NILSSON (S):
          </note>
          <note>
            Herr talman! I dag ska vi debattera ett initiativ som vi socialdemokrater
            lagt fram i socialutskottet. Vi anser att det behövs en noggrann
            uppföljning och utvärdering av de satsningar som görs på äldreomsorgen
            och som regeringen presenterat i årets budget. I de fall pengarna
            inte använts till det som de är avsedda för ska de återbetalas.
            Jag är väldigt glad att samtliga partier i utskottet har ställt
            sig bakom vårt förslag.
          </note>
          <note>
            Jag har ägnat en stor del av mitt yrkesverksamma liv åt att arbeta
            i just äldreomsorgen. Jag har följt utvecklingen från den gamla
            regionala långvården genom ädelreformen och vidare fram mot dagens
            omsorg. Mycket har successivt blivit bättre genom åren – den individualiserade
            omsorgen, det egna boendet, inflytandet över sin vardag och självklart
            möjligheterna att medicinskt behandla och bota medicinska åkommor
            långt upp i åldrarna.
          </note>
          <note>
            Allt har dock inte blivit bättre. Under ett antal år har personal
            signalerat om för hög arbetsbelastning, samvetsstress över att
            inte räcka till, känslor av otillräcklighet när man inte förmår
            ge de äldre lite guldkant i tillvaron och så vidare. Det här har
            vi alla hört. Sjuksköterskor har protesterat mot att den medicinska
            vården och säkerheten i vissa fall är svåra att upprätthålla när
            kompetensen hos övrig personal sjunker och man ska ansvara för
            många vårdtagare. Timanställningar och visstidsanställningar har
            blivit vardag, inte en ovanlig nödlösning i enstaka fall. Andelen
            omvårdnadspersonal med adekvat utbildning har minskat. Läkarmedverkan
            fungerar inte alltid som det är tänkt.
          </note>
          <note>
            När jag utbildade mig till undersköterska i början av 80-talet
            var det ett mycket attraktivt yrke som många önskade sig. Så är
            det inte längre.
          </note>
          <note>
            Herr talman! Pandemin satte fokus på de brister som under decennier
            funnits och utvecklats i äldreomsorgen. De rapporter vi tagit
            del av från Coronakommissionen och IVO, bland andra, förskräcker.
            Därför var det självklart oerhört glädjande när regeringen i höstas
            presenterade den största satsningen från statlig t håll som jag
            upplevt någonsin. Både den generella satsningen på 4 miljarder
            årligen och Äldreomsorgslyftet för att höja kompetensen behövs
            verkligen. Vi vet också att viktigt arbete pågår för att skydda
            titeln undersköterska, jobba för fast omvårdnadskontakt med mera.
            Ett statsbidrag för att främja ett hållbart arbetsliv är också
            välkommet.
          </note>
          <note>
            Så långt kändes allt bra, särskilt som regeringen var tydlig
            med att satsningarna kommer att behöva fortsätta och öka framgent.
          </note>
          <note>
            Men sedan började det komma signaler från olika håll. Trots att
            pandemin satt strålkastarljuset på problem och behov som finns
            och har funnits länge i äldreomsorgen väljer ett antal kommuner
            att urholka och försvaga den. Det visar sig att man gör förändringar
            som knappast gynnar äldreomsorgen. Man skär ned. Man privatiserar.
            Man säljer ut. Vissa kom ­ muner kommer dessutom att göra rekordstora
            överskott. Någon sänker skatten.
          </note>
          <note>
            Det är dock svårt att hitta satsningar på äldreomsorgen i deras
            budgetar. Personal signalerar från flera håll att de inte hört
            talas om några satsningar, snarare tvärtom. Scheman ska försämras.
            Antalet sjuksköterskor ska minskas. Verksamheter ska avvecklas
            eller läggas ut på entreprenad.
          </note>
          <note>
            Allt detta sammantaget gjorde i alla fall mig väldigt bekymrad.
            Det är därför jag och den socialdemokratiska gruppen i utskottet
            har valt att lägga fram dagens initiativ om att pengar som satsas
            från staten för att förbättra äldreomsorgen ska gå till just det
            och ingenting annat.
          </note>
          <note>
            Det hör väl inte till vanligheterna att ett parti som företräder
            regeringen lägger fram ett initiativ på det här sättet, men i
            det här fallet kändes det absolut nödvändigt. Det får verkligen
            inte finnas minsta misstanke om att pengar går till något annat
            än det de är avsedda för. Är det möjligt att någon kommun redan
            har en så perfekt äldreomsorg att inga förbättringar behövs? Nej,
            det verkar inte troligt.
          </note>
          <note>
            Herr talman! Vi har inte tagit det här initiativet för att peka
            finger åt borgerligt styrda kommuner eller för att skylla på tidigare
            regeringar eller för all del på vår nuvarande regering. Vi har
            lagt det här förslaget för att vi är genuint intresserade av att
            äldreomsorgen ska bli bättre. Jag tror att alla partier vill att
            den ska bli det.
          </note>
          <note>
            Min uppfattning är att vi alla, oavsett parti, behöver gå igenom
            vilka ställningstaganden vi har gjort tidigare och på riktigt
            fundera på vilka effekter de faktiskt har haft. Jag är säker på
            att om vi är ärliga kommer alla partier att behöva ompröva ett
            och annat.
          </note>
          <note>
            Herr talman! När jag rannsakar mig själv som socialdemokrat tänker
            jag att vi nog var en aning naiva när det gällde new public management-modeller
            vid den tid då de började införas. Industrins modeller lämpar
            sig sällsynt dåligt i verksamheter som handlar om människor och
            möten i svåra situationer.
          </note>
          <note>
            Vi har inte lyckats tillräckligt väl med heltidsfrågan trots
            att vi har slitit med den i många år. Alltför många har fortfarande
            deltid, och det påverkar såklart kontinuiteten för vårdtagarna.
            Att många säger att de inte orkar arbeta heltid är en tydlig signal
            om att arbetsförhållandena behöver bli bättre.
          </note>
          <note>
            Vår idé om att styra med tillit tycker jag i grunden är väldigt
            bra. Men någon gång måste man fråga sig: Vem ska vi ha tillit
            till? Kanske är det dags för mer tillit till personalen än till
            förvaltningar, kommunledningar, myndigheter och företag. ”Fler
            händer i vården” kanske snarare skulle heta ”rätt händer i vården”.
          </note>
          <note>
            Herr talman! Jag ser fram emot en konstruktiv debatt för att
            tillsammans stärka äldreomsorgen framöver. Jag ser fram emot att
            höra vad övriga partier vill göra. Är ni beredda att ompröva något
            i er tidigare politik? Om vi fortsätter att göra som vi alltid
            har gjort torde resultatet knappast bli annorlunda än hittills.
          </note>
          <note>
            Anf. 2 MATS SANDER (M):
          </note>
          <note>
            Herr talman! Vi debatterar uppföljning och utvärdering av ekonomiskt
            stöd, den här gången till äldreomsorgen. Socialdemokraterna i
            social ­ utskottet föreslog detta utskottsinitiativ. Jag konstaterar
            att Socialdemo ­ kraterna utgör det så kallade regeringsunderlaget
            i riksdagen. Vi moderater ser det som naturligt att en regering
            per automatik kopplar på uppföljning och utvärdering när den fattar
            beslut om ekonomiskt stöd.
          </note>
          <note>
            Regeringen har ansvar att följa upp och utvärdera ekonomiska
            bidrag. Det sitter så att säga i ryggmärgen att göra så. Likaså
            finns det med på checklistan. Vi kan se i betänkandet att regeringen
            gett uppdrag om uppföljning av detta.
          </note>
          <note>
            Det väcker naturligtvis tankar och funderingar om varför Socialdemokraterna
            valde att göra så här.
          </note>
          <note>
            Herr talman! Vi har hört några av argumenten, men min första
            tanke var: Litar de inte på sin egen regering och att den gör
            en ordentlig utvärdering? Det är klart att de gör – väl? Nåväl,
            jag upplever det som lite märkligt, en aning ansträngt och något
            oklart att detta initiativ har tagits.
          </note>
          <note>
            Det ekonomiska stöd som vi nu föreslås fatta beslut om att tillkännage
            för regeringen att följa upp och utvärdera är till stora delar
            riktade stats ­ bidrag med relativt stor detaljeringsgrad. Riktade
            bidrag av den karaktären innebär ofta en stor administrativ börda
            för mottagaren, i detta fall kom ­ munerna. Särskilt belastande
            är det ofta för de mindre kommunerna. De riskerar att behöva lägga
            oproportionerligt stora administrativa resurser på att hantera
            bidraget, och det kan till och med bli en så stor börda att de
            låter bli att göra den av regeringen önskade åtgärden.
          </note>
          <note>
            Herr talman! Vi moderater har förtroende för kommuner och regioner
            och föreslår ofta att förstärka de generella statsbidragen. Vi
            föreslår ofta att växla om riktade bidrag till generella. Generella
            bidrag ger kommunerna, såklart inom givna ramar, större möjligheter
            att använda pengarna där de kan göra största möjliga nytta i just
            deras kommun med dess unika förutsättningar. Generella bidrag
            ger alltså större möjlighet till mer verkstad än administration.
          </note>
          <note>
            Herr talman! Jag har inget annat förslag än det som utskottet
            föreslår. Såklart tycker vi att regeringen ska följa upp och utvärdera.
            Om pengarna inte har använts ska de åter till statskassan. Äldreomsorgen
            är det mycket angeläget att stödja, och förhoppningsvis kan kommunerna
            skapa så mycket verkstad som möjligt.
          </note>
          <note>
            Anf. 3 KRISTINA NILSSON (S) replik:
          </note>
          <note>
            Herr talman! Jag delar ledamoten Sanders uppfattning om att generella
            statsbidrag naturligtvis har fördelar och att det kan innebära
            en minskad administration. Men om pengarna inte går till det som
            de är avsedda för är väl det knappast ett argument.
          </note>
          <note>
            Sedan har jag också tänkt så här: Grunden för regeringens satsning
            var att det skulle vara väldigt enkelt. Men hur ser då Mats Sander
            på att det kommer signaler om att man inte tänker använda pengar
            till det som de är avsedda för?
          </note>
          <note>
            Jag tänker också att alla naturligtvis är pressade i pandemitider,
            och man önskar att administration ska ske så smidigt som möjligt.
            Men det är väl kanske inte kommunernas ekonomiavdelningar som
            är mest pressade under en pandemi? Jag tycker att det är fullständigt
            rimligt att man på ekonomiavdelningarna kanske kan avsätta lite
            tid för att göra en uppföljning och en utvärdering av det här.
            Det ligger ju i allas intresse.
          </note>
          <note>
            Den andra delen som jag funderade på var, som Mats Sander nog
            hörde om han lyssnade på mitt anförande, det som jag tog upp om
            självrannsakan. Finns det något i Mats Sanders och Moderaternas
            politik som man är beredd att ompröva och fundera över? Man kanske
            kan fråga sig: Har det här ställningstagandet som vi i Moderater
            na har gjort gett en positiv effekt på äldreomsorgen?
          </note>
          <note>
            Anf. 4 MATS SANDER (M) replik:
          </note>
          <note>
            Herr talman! Jag konstaterar att alliansregeringen 2014 tillsatte
            en utredning som skulle leverera resultat 2015. Den lade den socialdemokratiska
            regeringen ned direkt efter valet 2014. Den utredningen gav samma
            problembild som Coronakommissionen ger, och om den hade fått fortsätta
            skulle den ha kunnat ge förslag på parlamentariska förslag på
            lösningar som hade gjort äldreomsorgen bättre byxad att möta pandemin
            2020.
          </note>
          <note>
            Jag konstaterar också att Moderaterna tillsammans med Vänsterpartiet
            och Kristdemokraterna under förra veckan lade ett förslag som
            berörde äldre. Det handlade om ökad personalkontinuitet, färre
            timanställningar inom äldreomsorgen, ökad medicinsk kompetens
            inom äldreomsorgen och ökade möjligheter till tryggt boende för
            äldre. Det är en stor satsning.
          </note>
          <note>
            Anf. 5 KRISTINA NILSSON (S) replik:
          </note>
          <note>
            Herr talman! Vi kan diskutera tidigare utredningar fram och tillbaka.
            Det är möjligt att det kanske inte var det bästa att lägga ned
            den utredningen – det kan jag inte svara på i dag – men jag önskar
            att vi kunde titta på vår egen politik och fundera på om det är
            något i våra ställningstaganden som kanske inte har lett till
            en positiv utveckling i äldreomsorgen.
          </note>
          <note>
            Jag tänker till exempel på privatiseringar av hemtjänst. Är det
            rimligt att det ska finnas 50–60 företag som jobbar med detta
            på Östermalm? Vad gör det med äldreomsorgen och äldreomsorgens
            personal? Är det rimligt att de extra pengar som Vänstern och
            Moderaterna med flera nu föreslår inte går till det som de är
            avsedda för? Är det rimligt att de går till vinster i stora bolag?
          </note>
          <note>
            Jag tycker att man måste kunna titta på sin egen politik och
            fundera: Vad har vi gjort historiskt sett? Har det verkligen lett
            i rätt riktning? Är det något som vårdpersonalen har önskat sig?
          </note>
          <note>
            Jag känner inte riktigt att Mats Sander förstår min fråga. Jag
            undrar om Mats Sander ser någonting som Moderaterna behöver tänka
            om kring när det gäller äldreomsorgen i stället för att tala om
            vad vi har gjort för fel eller vad andra partier har misslyckats
            med och så vidare. Finns det någon form av självkritik hos Moderaterna?
          </note>
          <note>
            Anf. 6 MATS SANDER (M) replik:
          </note>
          <note>
            Herr talman! Den utredning som fanns 2014 gav som jag sa tidigare
            samma problembild som Coronakommissionen gav 2020. Jag tycker
            att det var ett bra initiativ, och jag tycker att det är synd
            att den utredningen lades ned. Den hade gett oss ett bra underlag
            för förslag till beslut. Den var pragmatiskt skriven, den var
            långsiktig och den syftade till bred parlamentarisk uppslutning.
          </note>
          <note>
            Självklart ska vi använda våra resurser, våra gemensamma medel,
            till det de ska användas till. I de fall där vi tillför resurser
            till äldreomsorgen ska de användas till äldreomsorgen.
          </note>
          <note>
            Jag tycker också att vi alltid ska rannsaka oss om vad vi använder
            pengarna till och hur vi kan arbeta för att alltid utveckla till
            exempel äldreom ­ sorgen.
          </note>
          <note>
            I den moderata kommittén har vi haft intressanta samtal med såväl
            Kommunals ordförande Tobias Baudin som andra aktörer inom arbets
            ­ tagarorganisationerna. Vi har ofta samsyn i fråga om utveckling
            av exem ­ pelvis äldreomsorgen. Kommunals ordförande såg också
            gärna att vi hade en bredare politisk samsyn inom väldigt många
            områden.
          </note>
          <note>
            Vi kommer tillbaka till debatt om äldrefrågor här om en stund,
            i SoU9. Då kommer jag att utveckla frågorna ytterligare lite grann.
          </note>
          <note>
            Anf. 7 CARINA STÅHL HERRSTEDT (SD):
          </note>
          <note>
            Herr talman! Jag tänkte fatta mig ganska kort, för vad säger
            man i en debatt där alla redan är eniga, där ärendet redan är
            redogjort för och där den breda debatten om äldreomsorgen ska
            vara i eftermiddag?
          </note>
          <note>
            Hur som helst kan man konstatera att strategin för att skydda
            de äldre har misslyckats och att regeringens och myndigheternas
            åtgärder för att skydda de äldre mot coronaviruset kom för sent
            och var otillräckliga.
          </note>
          <note>
            Pandemin har synliggjort det svåra bemanningsläge som vården
            och omsorgen om äldre står inför och faktiskt har stått inför
            länge. Tyvärr är äldreomsorgen över tid resursmässigt eftersatt
            men också väldigt undervärderad.
          </note>
          <note>
            I pandemins inledningsskede glömdes äldreomsorgen helt enkelt
            bort, vilket jag menar är en av huvudorsakerna till att vi haft
            en så omfattande smittspridning i många av våra äldreboenden.
          </note>
          <note>
            Regeringen gör åtminstone i detta fall en helt korrekt bedömning
            att det finns ett stort behov av att stödja kommunerna i syfte
            att höja kompetensen hos såväl personal som chefer inom äldreomsorgen.
            Därför har man i sin budgetproposition föreslagit resurstillskott
            till kommunerna.
          </note>
          <note>
            Det vi pratar om här i dag är alltså uppföljning och utvärdering
            av ekonomiskt stöd till äldreomsorgen.
          </note>
          <note>
            Vi är eniga i utskottet om att det är jätteviktigt att säkerställa
            att medel som är avsedda för äldreomsorgen faktiskt också går
            till äldreomsorgen.
          </note>
          <note>
            Personligen ser jag det som en självklarhet att man alltid gör
            en noggrann uppföljning och utvärdering för att säkerställa att
            medel används till vad de är avsedda för. Men det är också självklart
            att de medel som inte använts ska betalas tillbaka. Så tror jag
            att svenska folket också tycker och förutsätter att det fungerar
            redan i dag.
          </note>
          <note>
            Självklart ställer vi oss bakom ett förslag om uppföljning och
            utvärdering av ekonomiskt stöd till äldreomsorgen. Men jag måste
            ändå instämma i kören – i ärlighetens namn känns det lite märkligt
            att förslaget kommer från Socialdemokraterna själva. Att de behöver
            utskottets hjälp och stöd för att förverkliga ett förslag är ganska
            udda och ovanligt.
          </note>
          <note>
            Jag yrkar bifall till förslaget i betänkandet.
          </note>
          <note>
            Anf. 8 SOFIA NILSSON (C):
          </note>
          <note>
            Herr talman! Dagens ämne för debatt är en fråga som vi i socialutskottet
            alla ställer oss bakom, nämligen frågan om uppföljning och utvärdering
            av de ekonomiska stöd som går ut till landets kommuner och som
            syftar till att stärka och förbättra äldreomsorgen.
          </note>
          <note>
            I budgeten för 2021 finns det väldigt stora satsningar som riktas
            mot äldreomsorgen. Totalt handlar det om över 9 miljarder. Det
            är ett tillskott som behövs och som är välkommet ute i landets
            alla kommuner.
          </note>
          <note>
            De stora satsningarna som vi tillsammans med regeringen nu har
            gjort handlar om den specifika satsningen på Äldreomsorgslyftet,
            vars syfte är att ge personalen möjlighet att utbilda sig till
            undersköterska eller vårdbiträde på betald arbetstid. Äldreomsorgslyftet
            breddades inför 2021 till att även täcka satsningar på ledarskapet
            inom äldreomsorgen.
          </note>
          <note>
            Men en stor del av den totala budgetsatsningen till kommunerna
            är mer av karaktären generella bidrag, vilket ger kommunerna stor
            möjlighet att göra satsningar av olika karaktär så länge det syftar
            till att stärka äldreomsorgen. Att ge kommuner handlingsutrymme
            att själva forma insatserna är en bra väg att gå eftersom den
            absolut bästa kunskapen om vilka förändringar som behöver göras
            för att stärka och förbättra äldreomsorgen finns lokalt, i just
            din och min kommun.
          </note>
          <note>
            Jag har varit i kontakt med olika kommuner från norr till söder
            och hört mig för hur man tänker kring vilka utmaningar man står
            inför och vad man känner att man behöver göra för att ytterligare
            stärka äldreomsorgen, alltså hur man tänker att man ska använda
            bidragen som nu kommer.
          </note>
          <note>
            Bilden som framkommer är blandad. Några kommuner vill satsa på
            kontinuiteten så att de äldre med hemtjänst ska ha ett mindre
            team med personal omkring sig som kommer hem till dem. Några kommuner
            vill uppdatera sin demensvård och göra förbättringar där. Några
            kommuner vill stärka frivilligverksamheterna, satsa på fler mötesplatser
            för äldre och förebygga ensamhet. Några kommuner vill satsa på
            arbetsmiljö eller boendemiljö.
          </note>
          <note>
            Herr talman! Jag tycker att det är bra att beslutet som fattas
            i dag syftar till att säkerställa att de medel som avsätts för
            äldreomsorgen faktiskt går till just äldreomsorgen. Det är en
            självklarhet att pengarna som vi satsar och som avses gå till
            förbättringar i äldreomsorgen ska gå just dit.
          </note>
          <note>
            Men jag är också glad att vi gett så stort utrymme i budgeten
            för generella satsningar eftersom det ger kommunerna utrymme att
            själva forma insatserna som behövs i förbättringsarbetet. Som
            vi ser och hör framkommer det ju en differentierad bild av vilka
            insatser och åtgärder som man vill och behöver göra ute i landets
            290 kommuner. Genom generella bidrag skapar vi bättre förutsättningar
            för kommunerna att lösa det på det sätt som de anser vara det
            bästa.
          </note>
          <note>
            Det måste vi lita på att de gör, för det finns inte någon universallösning
            som kan plockas fram nationellt, beslutas här i riksdagen och
            sedan implementeras i hela landet. Nej, lösningarna och satsningarna
            måste få se olika ut och anpassas efter de lokala behoven eftersom
            utmaningarna ser så olika ut. Vi måste ha tillit till att våra
            kommuner och utförare faktiskt gör de rätta satsningarna utifrån
            sina bedömningar.
          </note>
          <note>
            Herr talman! Jag tror att tillit och dialog är två nycklar för
            att vi tillsammans ska kunna komma framåt och stärka vår äldreomsorg.
          </note>
          <note>
            Jag är övertygad om att det sista vi behöver i äldreomsorgen
            i Sverige i dag är mer administration och pappersexercis. Det
            vi behöver se är resultat och utveckling.
          </note>
          <note>
            Jag och Centerpartiet ställer oss bakom initiativet och beslutet
            som ska tas här i dag. Men jag tycker att det är viktigt att vi
            funderar över hur vi framöver utformar våra beslut och hur vi
            kopplar ihop beslut med mål och uppföljning på ett enkelt sätt
            redan från den dagen då vi fattar beslut om budget. Vi får inte
            hamna i en situation där vi från statens sida kopplar på alltmer
            kontroll och tyngre uppföljning. Allt sådant tar tid och resurser
            från kärnverksamheterna – tid och resurser som jag vill ska gå
            till äldreomsorgen.
          </note>
          <note>
            Anf. 9 KARIN RÅGSJÖ (V):
          </note>
          <note>
            Herr talman! Denna debatt handlar om att vi ska försäkra oss
            om att medel till äldreomsorgen i kommunerna går till just äldreomsorgen,
            exempelvis till att ersätta timanställda med fast anställda. Jag
            hoppas att vi nu kan rusta upp och med ökade resurser uppgradera
            äldreomsorgen. Nu måste vi på nationell nivå ha spej på att medlen
            går till det som de är ämnade till.
          </note>
          <note>
            Herr talman! Låt mig ge lite bakgrund. Vi borde alla – på alla
            nivåer – ha förstått att den äldreomsorg som så länge har stått
            på svältkur skulle bli en dödsfälla för så många äldre äldre och
            multisjuka, tycker jag. Ansvaret faller tungt på samtliga partier
            på alla nivåer. Jag kommer tillbaka till det.
          </note>
          <note>
            En person med insatser från enbart hemtjänsten möter i genomsnitt
            15 olika personer under 14 dagar. Siffrorna är från 2019, vilket
            är före pandemin. Sju av tio undersköterskor i äldreomsorgen upplever
            att bemanningen är otillräcklig varje vecka. 42 procent av dem,
            herr talman, anser att bemanningen är så låg att det minst någon
            dag per vecka utgör en risk för de äldre. Detta gäller alltså
            före pandemin.
          </note>
          <note>
            Personalens handlingsutrymme och möjlighet att få stöd i arbetet
            av kollegor och chefer har minskat betydligt. Personalen i äldreomsorgen
            upplever sitt arbete som betydligt mer psykiskt och fysiskt pressande
            2015 än 2005. Det visas i en stor undersökning som gjordes, herr
            talman, vid Stockholms universitet. Man undersökte där olika äldreomsorgsperspektiv
            i Norden. Vi hade en äldreomsorg som inte var på topp när vi gick
            in pandemin. I vissa kommuner bygger äldreomsorgen på vinst i
            välfärden som incitament och den har många aktörer. I Stockholms
            kommun var 40 procent timanställda 2020, vilket är ganska många,
            inte sant?
          </note>
          <note>
            Så här möter man inte en pandemi. Det här är bakgrunden till
            att så många äldre äldre har avlidit av covid-19. Det är ingen
            tillfällighet. Det här är bakgrunden till att vi måste gå in med
            stora resurser och långsiktigt garantera en värdig äldreomsorg.
            Det här får inte bli ett projekt under några år, utan det måste
            ske under en lång sträcka av år då vi tillsammans satsar på äldreomsorgen.
          </note>
          <note>
            Nu har regeringen gått in med medel till äldreomsorgen, vilket
            är jätte ­ bra. Men vi tycker inte att det är tillräckligt mycket
            eller tillräckligt offen ­ sivt. Vänsterpartiet har därför tagit
            fram ett utskottsinitiativ i finansutskot ­ tet. Där gör nu Vänstern
            gemensam sak med Moderaterna och Kristdemo ­ kraterna med ett
            initiativ som innehåller ett antal förslag som ska börja åtgärda
            de akuta brister som Coronakommissionen pekar på. Man måste också
            förändra de strukturella bristerna, som varit kända väldigt länge.
            Det handlar om ökad medicinsk kompetens, färre timanställningar
            och ökad personalkontinuitet. Det ska också finnas en större möjlighet
            till ett tryggt boende.
          </note>
          <note>
            Coronakommissionen säger att de som är ansvariga för situation
            en är den sittande regeringen, herr talman. Regeringen styr landet.
            Den hade suttit vid makten i drygt ett år när pandemin bröt ut.
            Innan dess samarbetade Vänsterpartiet med den socialdemokratiska
            och miljöpartistiska regering ­ en 2014–2018. Och innan dess satt
            Alliansen vid makten i åtta år. De hade, tycker jag, ett väldigt
            stort fokus på skattesänkningar och nedskärningar i välfärden.
          </note>
          <note>
            Äldreomsorgen har nedprioriterats i decennier. Det har funnits
            en vurm för marknadsliberala lösningar och vinster i välfärden.
            Även SKR har ett stort ansvar. Vi får aldrig glömma bort att Sveriges
            Kommuner och Regio ­ ner inte är någon myndighet utan en arbetsgivarorganisation
            som länge har haft spej på dessa frågor. De borde kanske ha agerat
            mer kraftfullt, och det gäller oavsett vem som har suttit i majoritet
            i SKR.
          </note>
          <note>
            Det finns alltså många ansvariga i frågan.
          </note>
          <note>
            Herr talman! Det måste nu framgå hur de medel som ska stärka
            äldreomsorgen har använts. Hur har tillskottet påverkat kommunens
            tilldelning av medel till äldreomsorgen? I vilken utsträckning
            har fristående aktörer fått tillgång till medlen? Enligt utskottet
            är det mycket viktigt att säkerstäl ­ la att de medel som är avsedda
            för äldreomsorgen går till verksamheten. I de fall där medlen
            inte har använts till äldreomsorgen ska de återbetalas. Kort sagt:
            Follow the money!
          </note>
          <note>
            Vänsterpartiet yrkar precis som alla andra partier bifall till
            utskottets förslag i initiativet.
          </note>
          <note>
            Anf. 10 KRISTINA NILSSON (S) replik:
          </note>
          <note>
            Herr talman! Jag vill utifrån Karin Rågsjös anförande ställa
            ett par frågor. Naturligtvis kommer finansutskottets initiativ
            att diskuteras vid ett senare tillfälle, men jag har ändå en del
            funderingar om det.
          </note>
          <note>
            För det mesta delar jag Karin Rågsjös uppfattningar om äldreomsorgen.
            Det finns många gemensamma nämnare i våra partiers respektive
            politik. Men när Karin Rågsjö pratar om vurmen för marknadslösningar
            och vinster i välfärden undrar jag om Vänsterpartiet nu har någon
            plan för hur det förslag som de har lagt fram i finansutskottet
            om mer pengar till äldreomsorgen verkligen ska fungera ute i kommunerna.
            Har Vänsterpartiet gjort upp med Moderaterna om hur pengarna ska
            användas så att de inte går till det som Karin Rågsjö nyss nämnde
            att hon är väldigt mycket emot?
          </note>
          <note>
            Jag har ytterligare en fundering. Det vore jättebra om kommunerna
            kunde anställa fler sjuksköterskor. Men de visar redan på stora
            budget ­ överskott för 2021. Jag tolkar därför att bristen inte
            beror på en brist på pengar. Kan det vara så att det helt enkelt
            inte finns sjuksköterskor att an ­ ställa? Hur ska de snabbt kunna
            tas fram under 2021?
          </note>
          <note>
            Anf. 11 KARIN RÅGSJÖ (V) replik:
          </note>
          <note>
            Herr talman! Vi är ett oppositionsparti och riktar oss åt olika
            håll. Vi tittar på vad regeringen gör. Vi tittar på vad andra
            oppositionspartier, främst M och KD, gör, som tidigare har haft
            ansvaret. De har också ansvaret för politiken i ett antal kommuner
            där det har gått riktigt dåligt under pandemin.
          </note>
          <note>
            Det förslag som vi har tagit fram i finansutskottet, herr talman,
            bygger på långa diskussioner med exempelvis Kommunal. Vi har sett
            vilka brister som finns inom äldreomsorgen. Dessa brister har
            varit långvariga och är inget som bara dök upp under pandemin.
            Det här har pågått under decennier.
          </note>
          <note>
            Vi har ”god spej” på vad som kommer att hända i kommunerna. Vi
            står självklart fast vid vår starka kritik. Den kommer självklart
            att ligga som en matta över de marknadsliberala lösningar som
            exempelvis moderater och kristdemokrater ofta använder sig av
            i kommuner och regioner. Vi har vidare lagt fram en omfattande
            utbildningsplan. Vi måste självfallet ha en nationell utbildningsplan
            för de yrken som finns inom äldreomsorgen och hälso- och sjukvården.
            Detta kan vi inte sitta och plottra med.
          </note>
          <note>
            Vi tycker att alla dessa beslut går ihop.
          </note>
          <note>
            När det finns möjligheter att som oppositionsparti göra större
            saker får man kroka arm, även med dem som man i vanliga fall skäller
            på och har kritik mot. Det är en självklarhet. Alternativet vore
            att vi som parti satt tysta i fyra år. Så funkar det inte riktigt.
            Utan vi tar de möjligheter vi har att ta fram en politik som värnar
            välfärden, och vi kommer att följa detta. Vi kommer att vara –
            ursäkta, herr talman – a pain in the ass. Det är ett väldigt fult
            uttryck; jag kanske blir piskad här efteråt. Det kommer vi hur
            som helst att vara på de partier som skär i välfärden. Det är
            självklart.
          </note>
          <note>
            Anf. 12 KRISTINA NILSSON (S) replik:
          </note>
          <note>
            Herr talman! Det låter bra att Karin Rågsjö och Vänsterpartiet
            har haft långa diskussioner med Kommunal och så vidare. Men det
            jag egentligen frågade efter är om Vänsterpartiet har haft långa
            diskussioner med Moderaterna om hur de här pengarna ska användas
            för att stärka äldreomsorgen.
          </note>
          <note>
            Jag noterade att Tobias Baudin pratade om hälsoscheman, ett väldigt
            märkligt begrepp som jag har försökt sätta mig in i och förstå.
            Det låter som någonting väldigt hälsosamt och bra. Men när jag
            tittar på den delen kan jag inte se annat än att det handlar om
            att försöka maximera uttaget ur personalens tid på ett sådant
            sätt att verksamheten ska tjäna så mycket som möjligt på det.
            Det handlar inte om att vårdtagarna ska tjäna så mycket som möjligt.
            Det handlar inte om att personalen ska få en så bra arbetsmiljö
            som möjligt eller kunna utföra sitt jobb så bra som möjligt. Det
            handlar helt enkelt, som jag ser det, om att maximera vinsten.
          </note>
          <note>
            Är det ändå inte lite märkligt att Vänsterpartiet gör upp om
            att satsa mer pengar tillsammans med ett parti som vill så oerhört
            mycket annor ­ lunda? När jag lyssnade till Mats Sander från Moderaterna
            konstaterade jag att de inte var beredda att ompröva en enda sak
            i den politik de fört under de senaste 20 åren.
          </note>
          <note>
            Sedan vill jag också passa på att ställa frågan till Karin Rågsjö:
            Finns det något i Vänsterpartiets politik som Vänsterpartiet är
            berett att ompröva? Ska vi kroka arm tror jag att vi alla verkligen
            måste försöka tänka igenom vad vi kan ompröva och hur vi ärligt
            kan se till att det blir bättre i äldreomsorgen, herr talman.
          </note>
          <note>
            Anf. 13 KARIN RÅGSJÖ (V) replik:
          </note>
          <note>
            Herr talman! Den här uppgörelsen hostade vi inte fram på två
            timmar, utan det har självklart varit långa förhandlingar med
            Moderaterna och KD i finansutskottet. Annars hade vi inte kommit
            så pass långt. Vi satt och bollade med texter fram och tillbaka
            hur länge som helst. När man träffar den här typen av uppgörelser
            om frågor som man tycker är otroligt akuta och viktiga måste man
            ibland göra det tillsammans med partier som man i vanliga fall
            inte stöder. Den rollen tycker jag att man har som opposition
            i olika frågor.
          </note>
          <note>
            Vi kommer som vänsterparti att titta vidare på de kommuner och
            regio ­ ner – oftast moderatstyrda, och även sådana där KD sitter
            – som fort ­ farande framhåller marknadslösningar som en fantastisk
            grej när det gäller äldreomsorg och hälso- och sjukvård. Vi kommer
            självklart att lyfta fram de kommunerna på olika sätt, herr talman.
            Vi har sett det här under en lång period i Stockholm, men också
            exempelvis i Huddinge. Utförsäljningarna fortsätter.
          </note>
          <note>
            Nu har kommuner och regioner en bra budget, så nu ska det satsas
            på välfärden. Det ska inte sparas i ladorna. Det ska inte slösas
            pengar på vinster i välfärden. Det ska inte göras upphandlingar
            som blir konstiga och kostsamma och inte gynnar äldreomsorgen.
            Detta kommer vi att titta på alldeles extra.
          </note>
          <note>
            Som parti tittar vi hela tiden på vår politik för att se vad
            vi kan ompröva och hur vi ska ta oss fram. Exempelvis är äldreboenden
            en jättefråga som vi kommer att bolla vidare. Vi kanske inte har
            varit superoffensiva i att ta fram bra alternativ för äldreboenden,
            sådana som gynnar just äldre och i synnerhet äldre utan fet plånbok.
          </note>
          <note>
            Anf. 14 MICHAEL ANEFUR (KD):
          </note>
          <note>
            Herr talman! Jag inser att vi är inne i en förpostfäktning inför
            eftermiddagens äldredebatt, men jag ska försöka hålla mig till
            det vi ska besluta om.
          </note>
          <note>
            Jag kan inte annat än glädjas åt att socialdemokraterna i socialutskottet
            är betydligt klokare än sina partivänner i regeringen.
          </note>
          <note>
            Det råder ingen tvekan om att äldreomsorgen behöver mer resurser
            för att klara sin uppgift att ge äldre ett så bra liv som möjligt.
            Att det finns stora strukturella problem inom äldreomsorgen som
            ytterst drabbar den äldre vet alla. Regeringen har avsatt medel
            för att förstärka äldreomsorgen, vilket är väldigt bra, även om
            nivån inte är tillräcklig.
          </note>
          <note>
            När staten ser att ett område, i detta fall äldreomsorgen, behöver
            förstärkas är uppföljning naturligtvis en otroligt viktig del
            av arbetet. Det är inte så att jag misstror kommunerna, men när
            staten betalar ut stora pengar måste det också finnas ett uppföljningssystem
            värt namnet. Det blir en liten konstighet här. Att man delar ut
            medel som man kallar generella och samtidigt talar om att de ska
            gå till äldreomsorgen är lite svårt i sig. Det kanske inte är
            vare sig så klokt eller så enkelt.
          </note>
          <note>
            Min uppfattning är att de allra flesta kommuner, för att inte
            säga alla, ändå kommer att använda pengarna till just äldreomsorg.
            Det kan ske på olika sätt. Sofia Nilsson beskrev detta innan.
            Det kan vara så att man helt enkelt förstärker sin äldreomsorg
            på ett eller annat sätt. Men det kan också vara så att man i vissa
            kommuner redan tidigare gjort besparingar och effektiviseringar
            därför att ekonomin såg ut som den gjorde. Där kan man få dra
            tillbaka de besparingarna och på det sättet ge äldreomsorgen mer
            resurser. I båda de fallen kommer medlen till äldreomsorgen precis
            som de ska.
          </note>
          <note>
            Det är fullt rimligt att följa upp och verkligen ta reda på hur
            de extra medlen har använts och hur de har kommit äldreomsorgen
            till del.
          </note>
          <note>
            Därför, herr talman, står jag och Kristdemokraterna bakom det
            gemensamma initiativet från socialutskottet.
          </note>
          <note>
            Anf. 15 BARBRO WESTERHOLM (L):
          </note>
          <note>
            Herr talman! Jag har aldrig varit med om att äldrefrågorna kommit
            upp så många gånger under ett riksdagsår som i år. Det har vi
            pandemin att ”tacka” för – inget ont som inte för något gott med
            sig. Nu har äldrefrågorna verkligen kommit i fokus, och vi överbjuder
            varandra i att satsa pengar på det här området. Det behövs antagligen
            mer pengar, men det som satsas är mycket välkommet.
          </note>
          <note>
            Pengarna måste också användas som avsett. Vi har de generella
            bidragen; kommuner och regioner råder över de pengarna utifrån
            de prioriteringar de gör – de ser sin verklighet. Men när vi sedan
            på riksnivå ser hur ojämnt det ser ut i landet, ser de behov som
            finns och även tycker oss se att det här är problem som måste
            lösas på riksnivå kommer de specialdestinerade medlen in i bilden.
            Jag vet att det ute i kommuner och regioner finns de som kallar
            dem för förgiftade pengar – de stökar till de lokala prioriteringarna,
            man ska skapa en organisation för att använda dem och så vidare.
            Men detta görs ju i syfte att få en förstärkning och en ökad kvalitet
            inom det område vi nu diskuterar, äldreomsorgen. Det satsas också
            pengar inom andra områden.
          </note>
          <note>
            Det kommer signaler i den allvarliga situation som vi sitter
            i att pengarna inte använts som avsett till den utbildning av
            undersköterskor och den kvalitetshöjning av äldreomsorgen som
            är så nödvändig. Flera av er har påtalat att flera utredningar
            – den senaste 2015 – inte har lett till några propositioner och
            riksdagsbeslut.
          </note>
          <note>
            Samtidigt vet jag att en hel del av de förslag som står där har
            kommuner och regioner tagit till sig. Det är långt ifrån alla.
            Men det är inget som hindrar att kommuner och regioner börjar
            använda förslag som inte kräver lagändring för att stärka kvaliteten
            lokalt.
          </note>
          <note>
            Jag kommer kanske att upprepa mig i den senare debatten i dag.
            Vi har till och med två debatter inom äldreområdet i dag. Det
            handlar om utbild ­ ning, utbildning och utbildning. Det gäller
            att vi får den skyddade yrkes ­ titeln för undersköterskor och
            en utbildning inom ramen för en tjänst.
          </note>
          <note>
            De anställda får betald utbildning för att gå från biträde upp
            till undersköterska och från undersköterska till sjuksköterska
            och så vidare. Det är oerhört bra. Det gör de yrkena mer attraktiva
            att söka sig till. Vi visar att vi vill stärka deras kompetens
            och deras möjligheter att utföra sina jobb som tänkt.
          </note>
          <note>
            När de här signalerna kom om att medlen inte skulle komma till
            användning på avsett sätt under en pandemi som denna blev det
            som ett slag i ansiktet. Då kom Socialdemokraterna med det ovanliga
            till socialutskottet: Vi måste få ett riksdagsbeslut. Det är det
            beslut som vi fattar i dag och som vi liberaler naturligtvis stöder.
            Det handlar om att göra en uppföljning av hur dessa pengar används.
          </note>
          <note>
            Det jag ser är bristen på långsiktighet när man gör sådana här
            sats ­ ningar. Det är pengar för ett år i taget. Vi måste i ett
            annat sammanhang se hur sådana specialdestinerade bidrag kan fortsätta.
            Man kan försäkra re ­ gioner och kommuner: Vi kommer att satsa
            nästa år och nästa år. Den ad ­ ministration ni bygger upp kommer
            att användas också flera år framöver.
          </note>
          <note>
            Den utredning jag ansvarade för var Fast omsorgskontakt i hemtjänsten
            . Det kommer att ta fram till 2030 innan vi har den fulla bemanningen
            som krävs för att vi ska kunna erbjuda årsrika människor en sådan
            fast omsorgskontakt. Den satsning som vi gör i år är bara början
            på en satsning som vi behöver lång tid framöver.
          </note>
          <note>
            Jag vill avrunda med att fråga följande: Varför har prioriteringarna
            sett ut så här? Det har skrivits så många vackra ord på papper.
            Det finns en ålderistisk omedveten syn i samband med prioriteringar.
            Man har talat vackert om satsningar på äldreomsorgen, men det
            har inte blivit verklighet.
          </note>
          <note>
            Detta är en fråga för alla generationer att arbeta för. Jag brukar
            ta upp med våra ungdomsförbundare: Detta är faktiskt också er
            framtid. Det gäller inte bara den generation som jag som 87-åring
            tillhör, utan det gäller er generation. Ni måste jobba för det
            för att ni ska kunna leva på ett bra sätt hela livsresan och för
            att ni ska våga bli gamla.
          </note>
          <note>
            Anf. 16 NICKLAS ATTEFJORD (MP):
          </note>
          <note>
            Herr talman! Det är en intressant debatt att följa. Jag har inte
            varit med i ärendets framtagande. Jag noterar ändå att det finns
            en samsyn om vikten av uppföljning av hur staten använder sina
            pengar. Det tycker jag är bra. Det är också en rimlighet i att
            vi blir bättre på det. Samtidigt slås jag lite av det som ledamoten
            Kristina Nilsson från Socialdemokraterna lyfte fram om vikten
            av att ompröva och fundera på hur vi utformar de beslut vi fattar.
          </note>
          <note>
            Herr talman! Sverige är ett stort land. Det ser väldigt olika
            ut, och utmaningarna ser väldigt olika ut på till exempel området
            äldreomsorg. I vissa kommuner kanske det handlar om resurser.
            Man har en tuff arbetsmarknad och ett sviktande skatteunderlag.
            I vissa kommuner kanske det mer handlar om att det är svårt att
            rekrytera personal. På andra områden kan det handla om att man
            har en bristfällig samverkan s struktur med sin region och hälso-
            och sjukvården.
          </note>
          <note>
            Att då utforma riktade statsbidrag som ibland tar sin utgångspunkt
            i några kommuners specifika problemställning är kanske en av de
            saker som gör att det blir problematiskt att omhänderta det lokalt.
            Här behöver vi nog, som väldigt många av ledamöterna har berört,
            fundera på: Hur utformar vi stöden, och hur får vi det att docka
            till målbilderna?
          </note>
          <note>
            Jag uppfattar att det finns en stor samsyn om att vi vill satsa
            på äldreomsorgen. Vi vill höja kvaliteten, och vi vill jobba med
            till exempel tillit. Det gäller våra kommuner som bedriver den
            här verksamheten och våra lokala politiker som är de som ansvarar
            för verksamheten.
          </note>
          <note>
            Det är något att fundera på både i vårt utskott och kanske tillsammans
            med andra utskott för att hitta en ny balans eller en ny väg framåt
            för att utforma statsbidragen.
          </note>
          <note>
            Det kan ibland från den här talarstolen framstå som att de här
            konfliktlinjerna finns överallt i landet. Jag kan bara reflektera
            över att jag en gång för länge sedan tillsammans med socialdemokrater
            och vänsterpartister LOU-upphandlat lokalsjukhus.
          </note>
          <note>
            Jag kommer från en kommun som är borgerligt styrd men som inte
            har en enda privat utförare inom äldreomsorgen. Uppenbarligen
            finns det olika sätt att angripa och hantera utmaningar och för
            att lösa lokala specifika problem. Det är här staten och den lokala
            nivån och intresseföreningen SKR behöver hitta ett nytt handslag
            och ett nytt sätt att jobba med de här frågorna.
          </note>
          <note>
            Vi ställer oss från Miljöpartiets sida bakom det förslag som
            ligger på bordet om att få en skärpt utvärdering. Vi ser jättegärna
            fram emot en diskussion om hur vi kan jobba bättre och kanske
            mer rationellt och effektivt med hur vi stöder och får en bättre
            äldreomsorg.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18 .)
          </note>
          <note>
            § 12 Språkplikt – deltagande i vuxenutbildning i svenska för
            invandrare (sfi) för rätt till försörjningsstöd
          </note>
          <note>
            Socialutskottets betänkande 2020/21:SoU21
          </note>
          <note>
            Språkplikt – deltagande i vuxenutbildning i svenska för invandrare
            (sfi) för rätt till försörjningsstöd (prop. 2020/21:55)
          </note>
          <note>
            föredrogs.
          </note>
          <note>
            Anf. 17 LORENA DELGADO VARAS (V):
          </note>
          <note>
            Herr talman! Det är dags att debattera punkt 40 i januariavtalet.
            I propositionen föreslås att det ska införas ett tillägg i socialtjänstlagen
            om att människor vid behov ska delta i kommunal vuxenutbildning
            i svenska för invandrare, sfi, eller motsvarande utbildning vid
            folkhögskola för att anses stå till arbetsmarknadens förfogande,
            en så kallad språkplikt. Den som har godtagbara skäl ska dock
            ha rätt till försörjningsstöd även om hen inte deltar i sfi.
          </note>
          <note>
            Syftet med tillägget är enligt regeringen att tydliggöra vikten
            av att delta i språkutbildning för att därigenom förbättra möjligheten
            att få ett arbete och etablera sig i Sverige. Regeringen anser
            vidare att tillägget tydliggör vad som enligt förarbeten och rättspraxis
            ingår i att stå till arbetsmarknadens förfogande.
          </note>
          <note>
            Herr talman! Redan i dag görs en individuell bedömning av en
            persons språkkunskaper vid ansökan om försörjningsstöd. Om det
            visar sig att personen i fråga behöver språkutbildning och om
            det finns möjligheter att erbjuda sådan ställs krav på den stödsökande
            att delta i utbildningen för att erhålla försörjningsstöd. Det
            här görs alltså redan i dag i mån av plats. Om personen tackar
            nej till språkundervisning är hen inte berättigad till försörjningsstöd
            om det inte finns särskilda skäl.
          </note>
          <note>
            Tillägget från regeringen kommer därmed bara att bli ett slag
            i luften eftersom det inte kommer att förändra situationen för
            arbetslösa personer med behov av ökade språkkunskaper som är beroende
            av försörjningsstöd. Det är inte där problemet ligger. Denna bild
            bekräftas av flera remiss ­ instanser, främst kommuner, som uppger
            att tillägget inte kommer att inne ­ bära någon skillnad för biståndsmottagare,
            för socialtjänstens arbete eller för samverkansformer eftersom
            krav på deltagande i sfi redan ställs inom gällande lagstiftning.
          </note>
          <note>
            Vi kan bara anta att när regeringen lägger fram förslag som egentligen
            inte har någon bäring görs det för att ge en signal. Man vill
            verka tuffare gentemot nyanlända och asylsökande.
          </note>
          <note>
            Efterfrågan på sfi-utbildningar är stor i landet. Ett problem
            man redan i dag brottas med ute i kommunerna är bristen på utbildningsplatser
            samt bristen på utbildade sfi-lärare, för att inte tala om bristen
            på bra kvalitet, ibland. I vissa kommuner är köerna långa för
            att få en utbildningsplats. Det finns därmed en stor risk för
            att regeringens tillägg drar undan försörjningsmöjligheterna för
            människor som inte har fått chansen att delta i sfi-undervisning
            på grund av platsbrist på utbildningarna. Det innebär att man
            med det här förslaget riskerar att skicka fler utanför samhällets
            ramar, och det borde inte vara intentionen med lagförändringar.
          </note>
          <note>
            I stället borde sfi-utbildningarna vara en rättighet, det vill
            säga att man borde fokusera på att tillgängliggöra sfi, och då
            av bra kvalitet. Fokusera på det i stället! Fokusera på att folk
            också får naturliga träffpunkter så att nyanlända har möjligheten
            att lära sig språket i vardagen! Då syftar jag såklart på segregationen.
          </note>
          <note>
            Det är också viktigt att ta med sig något som flera remissinstanser
            har lyft: Det här skapar ett oflexibelt system. Det underminerar
            socialsekreterarnas möjligheter att arbeta på ett professionellt
            sätt.
          </note>
          <note>
            Jag vill även lyfta att Vänsterpartiet vill att alla som kommer
            till Sverige ska ha rätt till sfi från dag ett.
          </note>
          <note>
            Herr talman! Vänsterpartiet utgår från att alla människor i Sverige
            vill lära sig det svenska språket och bli självförsörjande. Förslaget
            ger en före ­ ställning om att systemet överutnyttjas samt att
            människor inte gör vad de kan för att förändra sin situation.
          </note>
          <note>
            Bilden av försörjningsstödsmottagare som passiva, som människor
            som överutnyttjar bidrag, överensstämmer inte med befintlig forskning.
            Sanningen är att socialförsäkringssystemet är underutnyttjat.
            Det är inte lätt att kliva in på socialkontoret och söka försörjningsstöd.
            Det är för många en allra sista åtgärd när det inte finns möjlighet
            att hitta en annan lösning. I dag ställs det många krav på de
            sökande. Det är inte lätt.
          </note>
          <note>
            För oss är det ytterst viktigt att rätten till försörjningsstöd
            inte blir prestationsbunden. Vi delar bland annat remissinstanserna
            Svenska kyrkans och Föreningen Sveriges Socialchefers kritik mot
            förslaget och valet av uttrycket språkplikt. Lagförslaget och
            ordvalet ger intrycket av att reger ­ ingen vill individualisera
            problemet med arbetslöshet och lägga över ansvaret på den hjälpsökande.
          </note>
          <note>
            Att fokusera på den enskildes plikt riskerar att leda till en
            förenklad bild av den komplexitet som har såväl individuella som
            strukturella orsaker och som ligger bakom att en person inte kan
            komma vidare in i arbetslivet och självförsörjningen. Därför anser
            vi från Vänsterpartiet att riksdagen bör avslå propositionen.
          </note>
          <note>
            Jag yrkar bifall till Vänsterpartiets reservation.
          </note>
          <note>
            Anf. 18 MATS WIKING (S):
          </note>
          <note>
            Herr talman! Jag vill börja med att yrka bifall till förslaget
            i social ­ utskottets betänkande, där utskottet ställer sig bakom
            regeringens proposi ­ tion som handlar om språkplikt.
          </note>
          <note>
            Socialtjänstlagen 4 kap. 1 § lyder: Den som inte kan tillgodose
            sina behov eller kan få dem tillgodosedda på annat sätt har rätt
            till bistånd av socialnämnden för sin försörjning.
          </note>
          <note>
            Det svenska systemet med stöd till försörjning är unikt och har
            sitt ursprung i att det ska finnas hjälp att få oavsett om du
            hamnar i sociala eller ekonomiska problem. När man tittar på vilka
            medborgare som får försörjningsstöd ser man att det ofta är människor
            med låg utbildning och kanske med utvecklade sociala problem.
            De står ofta också långt ifrån arbetsmarknaden.
          </note>
          <note>
            Tanken med försörjningsstöd är ändå att stödet ska vara tillfälligt
            och att det ekonomiska biståndet ska kompletteras med andra insatser.
          </note>
          <note>
            Herr talman! Precis som med andra insatser från socialtjänsten
            är målet för individen att kunna klara sig på egen hand. Insatserna
            måste därför variera utifrån de behov som finns. Socialtjänsten
            jobbar med många olika lösningar och problem. Om du har missbruksproblem
            behöver du hjälp med behandling. Om du är bostadslös behöver det
            lösas med en bostad. Om du har problem med att sätta gränser för
            dina barn behöver du hjälp av en familjebehandlare. Om du mår
            psykiskt dåligt behöver du samtalsstöd.
          </note>
          <note>
            Socialtjänsten har som sagt många uppgifter, och en viktig uppgift
            är att arbeta nära de arbetsmarknadspolitiska och utbildningspolitiska
            områdena.
          </note>
          <note>
            Herr talman! År 2016 infördes ett förtydligande i socialtjänstlagen
            om att man ska kunna stå till arbetsmarknadens förfogande. Förtydligandet
            innebär att den som inte kan försörja sig, men kan arbeta, har
            rätt till för ­ sörjningsstöd om han eller hon står till arbetsmarknadens
            förfogande. Om det finns godtagbara skäl har den enskilde dock
            rätt till försörjningsstöd enligt vad jag tidigare har angivit.
          </note>
          <note>
            För att man ska kunna vara tillgänglig för arbete krävs att socialtjänsten
            matchar sina insatser mot vad som görs inom det arbetsmarknadspolitiska
            området så att den som har försörjningsstöd verkligen får tillgång
            till insatser som stärker möjligheterna att ta sig in på arbetsmarknaden
            eller får ta del av lämplig utbildning.
          </note>
          <note>
            Att ha en daglig sysselsättning är att vara en del av samhället,
            att kunna stå på egna ben. Förutom sociala svårigheter är det
            ofta en bristfällig skolgång med knappt avslutad grundskola eller
            avbrutna gymnasiestudier som är orsaken till att man inte kommer
            på arbetsmarknaden. Tyvärr ser vi dock att även nyanlända med
            god utbildning från hemlandet hamnar i försörjningsstöd i stället
            för i arbete, många gånger på grund av brister i det svens ­ ka
            språket.
          </note>
          <note>
            För den som tar emot försörjningsstöd och saknar kunskaper i
            svenska är därför språkträning en viktig grund för att komma närmare
            en sysselsättning. Utifrån ett jämställdhetsperspektiv är det
            också viktigt att både kvinnor och män möts av samma förväntningar
            och krav samt ges rätt förutsättningar att kunna försörja sig
            själva och stå på egna ben genom inträde på arbetsmarknaden.
          </note>
          <note>
            Herr talman! Regeringens förslag i dag innebär att ett tillägg
            införs i socialtjänstlagen. Tillägget kallas för språkplikt och
            innebär att den som uppbär försörjningsstöd och inte kan tala
            svenska förbinder sig att läsa på sfi, svenska för invandrare.
          </note>
          <note>
            Redan i dag använder många kommuner detta redskap för att stötta
            fler nyanlända att komma närmare arbetsmarknaden. Skillnaden blir
            att lagen nu kommer att gälla alla kommuner, vilket gör att kravbilden
            blir mer jämlik i hela landet. Alla som får försörjningsstöd och
            behöver utbildning i svenska möter med detta förslag samma krav
            och får samma möjligheter, oavsett var i Sverige de bor.
          </note>
          <note>
            Förslaget om att läsa sfi går dock inte före insatser som erbjuds
            av Arbetsförmedlingen, och socialtjänsten får heller inte ansvaret
            för att bedöma den enskildes språkkunskaper. Förslaget syftar
            i första hand till att underlätta för socialtjänsten att stötta
            den enskilde att närma sig arbetsmarknaden.
          </note>
          <note>
            Herr talman! Till sist: Räcker då dessa insatser? Mitt svar är
            att det kan hjälpa på marginalen, och att socialtjänsten viktigaste
            uppgift är att stötta individer att utvecklas. Den här insatsen
            kan vara ytterligare en pusselbit som kan hjälpa människor vidare
            i livet.
          </note>
          <note>
            Anf. 19 JOHAN HULTBERG (M):
          </note>
          <note>
            Herr talman! Arbetslinjen måste återupprättas. Det är bara med
            en stark arbetslinje som vi kan pressa tillbaka utanförskapet,
            förbättra integrationen och långsiktigt trygga välfärdens finansiering.
            För att återupprätta en stark arbetslinje krävs omfattande reformer
            på en lång rad områden. Inte minst måste vi säkerställa att det
            alltid ska löna sig bättre att arbeta än att leva på bidrag.
          </note>
          <note>
            Därför vill vi moderater sänka skatten på arbete, och vi vill
            också förändra bidrags- och transfereringssystemen, så att de
            stöder arbetslinjen. Vi vill införa ett bidragstak och göra en
            rejäl reformering av försörjningsstödet, alltså det som i folkmun
            kallas socialbidrag och som den proposition som vi i dag debatterar
            berör.
          </note>
          <note>
            Herr talman! Försörjningsstödet är tänkt att fungera som det
            yttersta skyddsnätet men har utvecklats till att bli en långvarig
            försörjningsform för alltför många människor. Det är allvarligt.
          </note>
          <note>
            Den som studerar statistiken över försörjningsstödet ser en tydlig
            bild av Sveriges misslyckade integration. En majoritet av dem
            som erhåller försörjningsstöd är födda utomlands. Och trots den
            långvariga högkonjunktur som Sverige och världen upplevde före
            den nu pågående pandemin växte våra integrationsproblem. Det är
            integrationsproblem som under pandemin ytterligare har fördjupats,
            när ingångjobb inom branscher som hotell- och restaurang och handel
            har försvunnit och arbetslösheten stigit.
          </note>
          <note>
            Hälften av dem som invandrade till Sverige mellan 1990 och 2016
            är i dag ännu inte självförsörjande. Det är ett rejält misslyckade
            som vi som samhälle får betala ett mycket högt pris för, ett pris
            i form av bland annat mycket höga kostnader för försörjningsstöd.
          </note>
          <note>
            Kostnaden för ekonomiskt bistånd ligger i dag på omkring 12 miljarder
            per år. Det är 12 miljarder skäl för att återupprätta arbetslinjen.
            Varje krona som samhället får lägga på försörjningsstöd är en
            krona som hade kunnat läggas på fler poliser, på en högre bemanning
            inom äldreomsorgen eller som den som arbetar och sliter hade kunnat
            få behålla genom sänkt inkomstskatt.
          </note>
          <note>
            Herr talman! Sverige har alltså mycket omfattande integrationsproblem.
            Vi moderater är dock övertygade om att det går att skapa en fungerade
            integration, men det kräver kraftfulla åtgärder, uthållighet och
            inte minst också en långsiktigt hållbar migrationspolitik. Den
            nuvarande regeringen och samarbetet mellan januaripartierna levererar
            tyvärr inget av detta.
          </note>
          <note>
            Grundläggande för en bättre integration är att överge den kravlösa
            politik som Sverige alltför länge har präglats av. Människor som
            kommer till Sverige ska mötas av tydliga krav och välkomnas med
            höga förväntningar. Full tillgång till svenska bidrag och förmåner
            fås genom eget arbete eller permanent och laglig bosättning i
            Sverige.
          </note>
          <note>
            I regeringens proposition föreslås ett tillägg i socialtjänstlagen
            om att den enskilde om det behövs som grundregel ska delta i svenska
            för invand ­ rare, sfi, för att kunna erhålla försörjningsstöd.
            Detta är för oss moderater alldeles självklart. Därför kommer
            vi att rösta ja till regeringens proposi ­ tion. Samtidigt är
            dock regeringens proposition helt otillräcklig. I grunden innebär
            den endast en kodifiering av gällande praxis. Mycket mer behövs.
          </note>
          <note>
            I den följdmotion som vi moderater har väckt utifrån regeringens
            proposition föreslår vi ökade krav på motprestation i försörjningsstödet.
            Den motionen behandlar vi dock inte nu, utan socialutskottet har
            valt att behandla vår följdmotion tillsammans med övriga motioner
            som rör försörjningsstödet. Därför har vi i dag inte någon reservation
            i detta betänkande.
          </note>
          <note>
            Det vi vill är hur som helst att det inte ska räcka med att delta
            i sfi för att få rätt till försörjningsstöd. Vi vill ställa krav
            på ansträngning och prestation, så att personer som invandrar
            till Sverige snabbt skaffar sig den nyckel till det svenska samhället
            som språket utgör.
          </note>
          <note>
            Moderaterna vill att varje person som börjar med svenska för
            invandrare ska få en individuell prestationsplan. Det ska vara
            en plan som utformas utifrån den enskildes förkunskaper och innehåller
            en uppskattning om hur lång tid det kommer att ta för den enskilda
            att slutföra varje kurs och studieväg. Den som avbryter eller
            inte fullföljer sina studier med godkända studieresultat inom
            de angivna tidsramarna måste vara beredd på konsekvenser i form
            av exempelvis varningar och ytterst helt eller delvis indragen
            etableringsersättning eller försörjningsstöd.
          </note>
          <note>
            Vi vill också genomföra flera åtgärder för att förbättra kvaliteten
            i sfi, inte minst genom olika insatser för att få fler sfi-lärare.
          </note>
          <note>
            Avslutningsvis, för att summera och konkludera: Vi moderater
            vill införa en strikt arbetslinje i försörjningsstödet. Vi vill
            se ökade krav på motprestation och utöka aktivitetskraven i socialtjänstlagen.
            I normalfallet bör kommunerna ställa krav på aktivitet motsvarande
            heltid för den som erhåller försörjningsstöd. Och den som kan
            arbeta ska söka arbete i hela landet. Arbetslinjen måste återupprättas.
          </note>
          <note>
            Anf. 20 LORENA DELGADO VARAS (V) replik:
          </note>
          <note>
            Herr talman! Jag reagerade på ledamotens beskrivning av försörjningsstödstagare.
            Det lät nämligen som om försörjningsstödstagarna har det väldigt
            lätt och lever gott på det stöd de får. Detta stämmer inte riktigt
            överens med den forskning som finns när det gäller försörjningsstödstagare.
          </note>
          <note>
            Det är inte lätt att gå in på ett socialkontor och söka försörjningsstöd,
            och det finns prestationskrav. Det försökte jag förklara i mitt
            anförande. I dag kan man ställa ganska höga krav på försörjningsstödstagare.
            Det är alltså inte där problemet ligger.
          </note>
          <note>
            Jag undrar vad ledamoten har för belägg för att försörjningsstödstagare
            har det så himla enkelt och faktiskt lever gott på sina bidrag.
          </note>
          <note>
            Anf. 21 JOHAN HULTBERG (M) replik :
          </note>
          <note>
            Herr talman! Jag känner inte igen beskrivningen att det var så
            jag uttryckte mig i debatten.
          </note>
          <note>
            Jag försökte vara tydlig med att den kravlösa politik som inte
            minst Vänsterpartiet i generationer har stått för är en viktig
            förklaring till att svensk integration har misslyckats, att vi
            har så stora problem med utanförskap och att så många människor
            inte kommer in i den gemenskap som arbetsmarknaden utgör. De kommer
            inte i egen försörjning och får inte en chans att bidra till att
            stärka och bygga upp vårt samhälle.
          </note>
          <note>
            Dessa problem behöver vi adressera. Jag tror inte att de problemen
            löses genom att man inte ställer krav och inte tror på den enskilda
            människans kraft och vilja att bidra, arbeta och göra rätt för
            sig.
          </note>
          <note>
            Jag säger inte att det är enkelt att få försörjningsstöd eller
            att det är en enkel tillvaro. Man har naturligtvis små marginaler
            när man lever på ekonomiskt bistånd; det är jag fullt medveten
            om. Men jag tror att hjälpen för dem som i dag är beroende av
            försörjningsstöd är en aktiv arbetslinje. Det handlar om bra utbildningsinsatser.
            Det handlar om starka drivkrafter för att komma tillbaka i arbete.
            Det handlar om att sänka trösklarna till arbetsmarknaden.
          </note>
          <note>
            Men ingenting av det står Vänsterpartiet för – ingenting av det,
            herr talman. Det är det som är bekymmersamt.
          </note>
          <note>
            Vi har alltså ett väldigt stort utanförskap i Sverige, som har
            vuxit och vuxit. Det behöver vi adressera. Det kommer nämligen
            följdproblem utifrån det utanförskapet – i form av trångboddhet
            och i form av ungdomar som känner hopplöshet och som blir ett
            enkelt byte för kriminella gäng som vill rekrytera dem.
          </note>
          <note>
            Detta är en utmaning som är gigantisk. Jag är glad över att det
            finns många kommuner i Sverige som driver en stark lokal arbetslinje
            och som ställer krav för försörjningsstödet i enlighet med vad
            ledamoten redogjorde för. Men det ser olika ut. Ja, det finns
            kommuner som Växjö och Solna, som är moderatstyrda, som verkligen
            gör detta. Men det finns alldeles för många, inte minst rödgröna,
            där man är för slapp och inte ställer tydliga krav. Det måste
            få ett stopp, herr talman.
          </note>
          <note>
            Anf. 22 LORENA DELGADO VARAS (V) replik:
          </note>
          <note>
            Herr talman! Det jag tolkade och som jag försökte förklara tidigare
            gällde att ledamoten sa att det ska löna sig att jobba, det vill
            säga att man tjänar pengar på att få försörjningsstöd.
          </note>
          <note>
            Ledamoten menar att vi har misslyckats med segregationen. Ja,
            det kan man väl säga. Men då måste man titta på andra aspekter,
            och där har Moderaterna ett stort ansvar. Jag kommer själv från
            Skärholmen, och i Skärholmen håller man på och säljer ut de sista
            hyresrätterna. Man bygger inte. Under de mandatperioder som Moderaterna
            har suttit i styret i Stockholm har man inte byggt hyresrätter,
            vilket behövs för att folk ska ha ett boende.
          </note>
          <note>
            Man pratar om segregation, men samtidigt har personer allt svårare
            att bo i olika delar av Stockholm. Det är enormt segregerat ur
            ett klassperspektiv. De rika bor i innerstaden. De fattiga bor
            i förorterna. Det är klart att man inte träffas. Det är klart
            att det naturliga språkutbytet, till exempel, inte förekommer.
          </note>
          <note>
            Jag växte upp i Skärholmen. Där bodde då faktiskt både nyanlända
            och personer som hade bott i Sverige väldigt länge. Det bodde
            personer där som har bott i Sverige i generationer. Det är då
            mötena sker.
          </note>
          <note>
            Genom er politik skapar man en segregation. Ni har en icke-befintlig
            bostadspolitik, där man säljer ut hyresrätterna och där man vill
            att folk ska ha råd med bostadsrätter, till exempel. Dessutom
            är det ett skolsystem som gör att ungdomarna inte ens träffas
            på sin ort. Det är där vi har problemen när det gäller att folk
            ska ha tillgång till samhället, till språket och så vidare.
          </note>
          <note>
            Problemen kommer inte att lösas genom sådana här förslag.
          </note>
          <note>
            Anf. 23 JOHAN HULTBERG (M) replik:
          </note>
          <note>
            Herr talman! Ja, nu är inte detta Stockholms kommunfullmäktige,
            så jag kanske inte ska ge mig in alltför mycket i den bostadspolitiska
            debatten om situationen i Skärholmen. Den känner jag inte tillräckligt
            väl till efter ­ som jag själv bor i norra Bohuslän.
          </note>
          <note>
            Men jag kan ta upp min födelsekommun, Uddevalla. Man kan backa
            till tidigt 80-tal. Då kom väldigt många invandrare till Sverige.
            Vi hade också en arbetskraftsinvandring eftersom industrin efterfrågade
            arbetskraft. De människor som då kom integrerades framgångsrikt
            i Sverige. Varför då? Jo, det gjorde de tack vare arbete.
          </note>
          <note>
            Arbetslinjen är integrationslinjen. Ska vi bryta den bostadssegregation
            som ledamoten talade om och ska vi skapa en bättre integration
            är det arbete som är vägen framåt. Och då tror jag och Moderaterna
            att det krävs ett brett batteri av åtgärder. Det krävs tydliga
            drivkrafter som gör att det lönar sig bättre att arbeta. Det ska
            aldrig vara möjligt att få mer i bidrag än vad man faktiskt tjänar
            på att arbeta. Det krävs att man sänker trösklarna till arbetsmarknaden.
            Därför vill vi till exempel utveckla RUT-marknaden, så att fler
            kan få in en fot på arbetsmarknaden.
          </note>
          <note>
            Allt detta säger Vänsterpartiet nej till. Man måste då, herr
            talman, vara på det klara med att har man inte en aktiv politik
            för fler jobb och för fler arbetade timmar kommer resurserna till
            vår allmänna välfärd att krympa. Det blir mindre pengar för att
            öka bemanningen i äldreomsorgen. Det blir mindre pengar för att
            göra de välfärdssatsningar som vi alla vill göra. Det blir mindre
            pengar för att investera i Sveriges konkurrenskraft – i form av
            vägar, it-infrastruktur och annat som gör att morgondagens jobb
            kan växa till och att vi får ökade resurser.
          </note>
          <note>
            En aktiv arbetslinje med tydliga krav, höga förväntningar och
            bra utbildningsinsatser är alltså vägen till en bättre och framgångsrik
            integration.
          </note>
          <note>
            Anf. 24 LINDA LINDBERG (SD):
          </note>
          <note>
            Herr talman! Jag vill börja med att säga att vi vill bidra till
            att människor mår bra och utvecklas. Och det är egentligen vad
            detta betänkande handlar om.
          </note>
          <note>
            I betänkandet har vi behandlat frågan om språkplikt för invandrare
            när de är i behov av försörjningsstöd. Krav på kunskap i svenska
            språket har Sverigedemokraterna drivit länge i en rad olika sakfrågor.
            Vi välkomnar därför förslaget om språkplikt när det gäller försörjningsstöd
            för invandrare som är i behov av språkutveckling.
          </note>
          <note>
            Att kunna tala landets språk är en oerhörd fördel och en nyckel
            till inkludering och etablering på arbetsmarknaden, men det ger
            också en ökad förståelse för samhället i stort. Det gäller såklart
            alldeles oavsett vilket land i världen du bor och vistas i under
            en längre tid.
          </note>
          <note>
            Jag kan själv tänka mig in i ett scenario där jag är bosatt i
            ett annat land där man inte talar mitt språk och där jag dessutom
            inte har en förankring på arbetsmarknaden eller en möjlighet till
            egen försörjning. Situationen skulle nog lätt kunna mynna ut i
            isolering och att jag lever i min egen bubbla med mina eventuella
            landsmän som stöd.
          </note>
          <note>
            Vad jag vill säga med detta är återigen att det är oerhört viktigt
            med språkkunskaper och att det är det primära för inkludering
            i samhället.
          </note>
          <note>
            Vi behöver aktivt arbeta med detta på alla sätt som går. I de
            fall personen avstår från studier bör man kanske fundera på om
            personen har rätt att ta del av försörjningsstödet. Nu är ju försörjningsstödet,
            som bekant, det sista skyddsnätet, så det är kanske inte alldeles
            lätt att svara svart eller vitt på frågan, men den bör absolut
            ställas.
          </note>
          <note>
            Herr talman! Jag vill också flagga för att vi i förslaget pratar
            om plikt och inte krav. Vi pratar om bör och inte ska. Förslaget
            är med andra ord ganska vagt formulerat, och dess implementering
            kan nog därmed se lite olika ut i landet.
          </note>
          <note>
            Vi har såklart full förståelse för att ett krav kanske inte är
            tillämpbart i varje enskilt fall och att undantag ska kunna göras.
            Men om jag personligen är bosatt i ett annat land, inte arbetar
            och inte kan språket och tvingas uppsöka socialtjänst för att
            få min vardag rent ekonomiskt att gå ihop är väl ändå det minsta
            kravet att ställa på mig att jag lär mig det berörda landets språk?
          </note>
          <note>
            För att ge ett perspektiv på detta skulle jag kunna uttrycka
            mig på ett enkelt sätt.
          </note>
          <note>
            Jag flyttar exempelvis till Frankrike och inser till slut att
            jag inte klarar min ekonomi. Då söker jag försörjningsstöd där
            och måste då plugga franska. Det är i princip helt gratis. Det
            ger mig fantastiska möjligheter i landet. Det ger mig en ökad
            förståelse för samhället, och jag blir mer sällan missförstådd.
            Dessutom gör det mig mer attraktiv på arbetsmarknaden eftersom
            jag kan kommunicera med min omgivning och så vidare. Detta förslag
            är helt enkelt en investering.
          </note>
          <note>
            Förslaget är inte mer kontroversiellt än så. Det är många av
            oss här i församlingen överens om, förutom Vänsterpartiet, som
            anser att förslaget är dåligt då det skulle kunna vara verkningslöst.
            Det kan jag till viss del hålla med om, med tanke på de vaga skrivningarna
            i förslaget. Men man framför som ytterligare ett argument att
            det är en dålig idé eftersom Sverige har ont om utbildningsplatser
            i sfi och att det skulle leda till att man hamnar utan försörjning.
          </note>
          <note>
            Herr talman! Med tanke på de vaga skrivningarna är jag ganska
            övertygad om att ingen kommer att lämnas utan försörjningsstöd
            om socialtjänsten inte har någon plats att hänvisa till.
          </note>
          <note>
            Sedan kan jag såklart inte låta bli att fundera lite extra kring
            argumentet att avslå förslaget på grund av brist på extra utbildningsplatser.
            Trots att vi i landet har bostadsbrist, extremt långa vårdköer,
            en alarmerande arbetslöshet och så vidare är man öppen för en
            ökad invandring och mer amnesti, exempelvis.
          </note>
          <note>
            Det är lite inkonsekvent, kan jag tycka. Det är dock en fråga
            för ett annat utskott. Vad som förvånar mig är att man från Vänsterpartiet
            inte ser de positiva effekterna och att detta i sak är en investering
            i personen.
          </note>
          <note>
            Herr talman! Sverigedemokraterna ställer sig bakom socialutskottets
            förslag i betänkandet, som vi anser är ett steg i rätt riktning.
            Dock är det viktigt för oss att poängtera betydelsen av att påvisa
            att det med rättigheter också följer skyldigheter.
          </note>
          <note>
            Vi har i ett särskilt yttrande framfört att vi utöver språkplikt
            vill se ett prestations- och aktiveringskrav generellt för försörjningsstöd
            så att förväntan ställs på samtliga som uppbär stöd. Det ska alltid
            finnas någon form av motprestation för att få försörjningsstöd
            eftersom det rimligen ger flera positiva effekter för den enskilde
            men också incitament och drivkraft att faktiskt söka ett arbete.
          </note>
          <note>
            Vi menar alltså att det generellt ska ske en aktivering och inte
            endast i form av språkutveckling. Detta behandlas dock inte inom
            det här betänk ­ andet utan kommer att behandlas senare i vår.
            Vi ber därför att få återkom ­ ma i den diskussionen.
          </note>
          <note>
            Avslutningsvis, herr talman, vill jag säga att det är oerhört
            bra att vi här i kammaren är så eniga i den här frågan. Vi ska
            inte vara rädda för att ställa krav och ha förväntningar. Människan
            mår bra av att vara delaktig. Människan mår bra av att passa tider.
            Människan mår bra av gemenskap och inte minst av att fylla ett
            syfte i någon mening. Ingen mår bra av det motsatta.
          </note>
          <note>
            Anf. 25 ALIREZA AKHONDI (C):
          </note>
          <note>
            Herr talman! I dag ska jag hålla mig kort och koncis och inte
            sväva ut i frågor som inte alls berör debatten.
          </note>
          <note>
            Vi debatterar deltagande i sfi för rätten till försörjningsstöd,
            och jag vill börja med att yrka bifall till utskottets förslag
            i betänkandet. Förslaget är som ni vet en del av januariavtalet
            och har varit föremål för förhandlingar. Därför tar jag den här
            debatten för Centerpartiets räkning, och jag är stolt över att
            ha fått vara med och utforma innehållet i lagförslaget.
          </note>
          <note>
            I pandemins spår är det i dag många som söker kommunernas försörjningsstöd.
            Tyvärr är det någonting som skedde också under brinnande högkonjunktur.
            Vi har sett att utanförskapet har växt i ett flertal år, att väldigt
            många människor har stått utanför arbetsmarknaden och att de sociala
            problem som finns kring utanförskapet har fått växa.
          </note>
          <note>
            Undersökningar visar att sju av tio som i dag uppbär försörjningsstöd
            gör det enbart på grund av arbetslöshet. Det är för oss oacceptabelt
            att många människor låses in i utanförskap med alla de sociala
            problem som det innebär för både individ och samhälle.
          </note>
          <note>
            Herr talman! Just nu genomför vi en historisk transformation
            av svensk arbetsmarknad, och jag är oerhört stolt över att få
            vara en del av detta. Vi håller just nu på med den största förvaltningsreformen
            i Sveriges moderna historia: reformeringen av Arbetsförmedlingen.
            Det är en reformering som är oerhört komplex, men när den väl
            är genomförd kommer det att innebära att väldigt många människor
            kommer att få möjlighet att träda in på arbetsmarknaden, få ett
            ägarskap över sin tillvaro och på så sätt uppnå sina livsdrömmar.
          </note>
          <note>
            Men det räcker inte. Vi håller också på med de största förändringarna
            som har skett på den arbetsrättsliga sidan sedan Saltsjöbadsavtalet
            slöts 1938. Vi tar tag i problem som rör arbetsmarknadens funktionssätt,
            till ex ­ empel genom att möjliggöra för människor att ställa
            om och kompetens ­ utveckla sig senare i livet.
          </note>
          <note>
            Vi håller på att reformera arbetslöshetsförsäkringen för att
            det verkligen ska löna sig att arbeta. Vi ska säkra att våra transfereringssystem
            och försäkringar inte leder till att människor låses in i arbetslöshet.
          </note>
          <note>
            Vi håller på att reformera sfi i grunden, både genom att tillsätta
            en utredning som berör huvudmannaskap genom sfi-peng och genom
            att se över innehållet med hjälp av Klivautredningen. Vi vet också
            att sfi är en underfinansierad skolform – den skolform som är
            sämst finansierad om man jämför till exempel med vad en gymnasieplats
            kostar. Vi vet att sfi brottas med oerhörda problem när det gäller
            både lärarnas behörighet och människors möjligheter att gå igenom
            sfi på ett högkvalitativt sätt.
          </note>
          <note>
            Med hjälp av dessa strukturreformer tar vi stora steg för att
            uppnå målet: att bryta utanförskapet. Men vi behöver kavla upp
            ärmarna och göra fler saker parallellt och samtidigt. Vi vet nämligen
            att ingen enskild åtgärd ensam kan lösa de problem som vi ser
            i samhället. Låt oss vara tydliga med det.
          </note>
          <note>
            Språkplikten är bara en pusselbit, inte hela lösningen. För Centerpartiet
            är det oerhört viktigt att vi möjliggör för människor att komma
            ut i arbetslivet och bidra positivt till samhället. Vi värnar
            helt enkelt arbetslinjen, och kunskaper i det svenska språket
            är en oerhört viktig pusselbit för att vi ska kunna nå målen.
          </note>
          <note>
            Jag vill avslutningsvis beröra ett ämne som har lyfts upp i debatten
            men som egentligen inte har med själva betänkandet att göra. Min
            moderata kollega nämnde bidragstak. Låt oss inte hitta på problem
            som inte finns! Det vill jag poängtera. Vi har de facto ett bidragstak
            i Sverige. Det är inte så att man kan få hur mycket bidrag som
            helst hur som helst. Låt oss i stället adressera de problem som
            vi faktiskt ser i vårt samhälle.
          </note>
          <note>
            Anf. 26 MICHAEL ANEFUR (KD):
          </note>
          <note>
            Herr talman! Vi kristdemokrater tycker att dagens förslag om
            språkplikt är alldeles utmärkt. Det tydliggör att det finns krav
            ställda när man uppbär försörjningsstöd. Motsatt ordning vore
            synnerligen konstig. För ­ sörjningsstödet är samhällets yttersta
            skyddsnät. Tanken var, och är väl, att det ska vara av kortsiktig
            natur.
          </note>
          <note>
            Tyvärr har det inte blivit så för alla. Väldigt många fastnar
            tyvärr i socialförsörjning under lång tid. Inte minst gäller detta
            våra invandrade vänner. Det är oacceptabelt på alla sätt.
          </note>
          <note>
            För att kunna närma sig den svenska arbetsmarknaden är kunskap
            i svenska språket av allra största vikt – kanske det allra viktigaste
            för att ha en chans att få ett arbete.
          </note>
          <note>
            När vi vet detta – och jag tror att vi alla egentligen är överens
            om detta – måste vi ge alla möjlighet att lära sig svenska. Det
            finns naturligtvis de, bland annat i Vänsterpartiet, som tycker
            att helt rimliga krav kan ses som något slags bestraffning. Men
            den enda som förlorar på kravlöshet är den som inte får möjlighet
            att lära sig sitt nya språk.
          </note>
          <note>
            Det är inte en hemlighet för någon att det finns personer som
            har befunnit sig i Sverige under mycket lång tid och ändå inte
            klarar sig på svens ­ ka på ett någorlunda fullgott sätt. Man
            måste i myndighetskontakter använda sig av tolk efter fem, tio
            och femton år i Sverige. Får man inte tolk får man använda sig
            av sina barn, som naturligtvis har haft det lättare att lära sig
            det svenska språket. Det är inte rimligt att barn ska ta ansvar
            för sina föräldrars kunskaper i svenska. Maktförhållandet i familjen
            blir alldeles konstigt.
          </note>
          <note>
            Herr talman! Jag utgår, precis som Vänsterpartiet sa här, från
            att de allra flesta som uppbär försörjningsstöd inte vill något
            hellre än att komma därifrån, hitta ett eget arbete, en egen försörjning
            och skapa sin egen framtid. Trots det är det känt att vissa inte
            deltar i de verksamheter som erbjuds. Man vill inte eller man
            får inte. Oavsett vad det beror på ställs man utanför möjligheten
            att bli anställbar.
          </note>
          <note>
            Alla, både män och kvinnor, ska ges möjlighet att lära sig svenska,
            ges möjlighet att bli en del av arbetsmarknaden och ges möjlighet
            att skapa sig en egen framtid utan att vara beroende av vare sig
            försörjningsstöd eller andra bidrag.
          </note>
          <note>
            Herr talman! Därför anser vi kristdemokrater att dagens förslag
            om försörjningsstöd och deltagande i sfi är ett bra förslag. Vi
            yrkar bifall till utskottets förslag.
          </note>
          <note>
            Anf. 27 LINA NORDQUIST (L):
          </note>
          <note>
            Herr talman! På väg in i min hemstad Uppsala passerar man en
            skylt: Välkommen hit. Välkommen hem.
          </note>
          <note>
            Man blir så glad av att se skylten – om man förstår vad det står
            på den, förstås.
          </note>
          <note>
            Vi är ett land, här i Sverige. Vi ska vara ett folk, med möjligheter
            för var och en av oss. Vi ska alla kunna bilda oss, herr talman,
            bidra och bry oss om varandra. Språket är helt avgörande för att
            det ska bli så. Ett steg på vägen är det vi ska fatta beslut om
            senare i dag, nämligen att den som får försörjningsstöd samtidigt,
            om det behövs, ska lära sig svenska. Liberalerna har drivit denna
            fråga länge, och jag yrkar bifall till utskottets förslag.
          </note>
          <note>
            Vad är alternativet? Om man inte kan svenska, hur ska man då
            hitta en utbildning, gå utbildningen och klara den? Hur ska man
            kunna söka ett jobb, få jobbet, behålla jobbet och utvecklas på
            sin arbetsplats? Den som får försörjningsstöd behöver samtidigt
            få bättre chanser att slippa försörj ­ ningsstöd. Sedan ger språk
            naturligtvis samhörighet. Det är ett klister. Det är det som gör
            att vi får tillhörighet i vårt bostadsområde, vår stadsdel, och
            blir en del av vår stad, vårt samhälle.
          </note>
          <note>
            Herr talman! Språk är makt. Språk ger makt att kunna rösta och
            veta vad man lägger sin röst på. Det är makt att förstå information,
            att kunna delta i utvecklingssamtal på barnens skola, att söka
            vård, förstå vad man själv ska göra och berätta om vilka besvär
            man har. Språk gör att man kan fånga möjligheter när de kommer
            i ens väg, på samma villkor som alla andra i detta land.
          </note>
          <note>
            Det finns de som inte kan, och de ska inte heller behöva. Men
            alla de som kan tillgodogöra sig svenska språket ska ha den chansen.
            Allt annat är oacceptabelt. Oavsett var vi bor ska platsen på
            språkkursen finnas där så att vi kan skapa oss en framtid. Kunskaper
            är en avgörande väg in i samhället, och kunskaperna i just språk
            är sannolikt allra viktigast.
          </note>
          <note>
            Lagändringen säger för mig att vi ger dig en chans till en framtid.
            Vi hjälper dig med försörjning och håller dig under armarna, och
            samtidigt ser vi till att du lär dig flyga själv. Det här landet
            ska tillhöra alla oss som bor här.
          </note>
          <note>
            Anf. 28 LORENA DELGADO VARAS (V) replik:
          </note>
          <note>
            Herr talman! Ledamot efter ledamot går upp i talarstolen och
            säger att detta krav måste ställas. Men kravet finns redan. I
            dag kan elever få avdrag om de inte deltar i undervisningen, och
            så vidare. Det finns redan bestämmelser och praxis som villkorar
            rätten till försörjningsstöd. Egentligen är det mer fråga om en
            symbolisk lagändring. Men det finns ett problem som flera olika
            remissinstanser lyfter upp, nämligen att kravet låser socialsekreterarna.
            Det finns tillfällen då man inte anser att språkundervisningen
            är prio ett , utan i stället behöver andra arbetsmarknadsinsatser
            göras. Språkkravet tillåter inte att socialsekreterarna kan göra
            en egen bedömning av de personer som söker försörjningsstöd.
          </note>
          <note>
            Varför lägger man fram ett lagkrav på sådant som redan görs och
            som riskerar att låsa in socialsekreterarna i att hantera personerna
            på ett visst sätt? På så sätt ges socialsekreterarna inte möjlighet
            att agera professio ­ nellt.
          </note>
          <note>
            Anf. 29 LINA NORDQUIST (L) replik:
          </note>
          <note>
            Herr talman! Jag tackar ledamot en Delgado Varas för frågan.
          </note>
          <note>
            Jag begriper ingenting av innebörden i frågan, även om jag förstår
            alla orden vart och ett för sig. Hur kan någon låsas in i att
            lära sig språket? Det är fullständigt obegripligt. Det är tvärtom.
            Språk är frihet, makt och vägen till att själv kunna styra sitt
            liv.
          </note>
          <note>
            Ledamoten Delgado Varas sa själv för en stund sedan i talarstolen
            att man redan i dag kan få undervisning om det finns en plats.
            Det stämmer att det redan i dag finns undervisning på många ställen,
            men på många ställen finns inte en plats. På många ställen får
            man inte möjligheten. Det beror på var man bor och hur det ser
            ut just då.
          </note>
          <note>
            Jag anser att språk måste vara en rättighet för var och en av
            oss som bor här, för det är oerhört viktigt.
          </note>
          <note>
            Det finns säkert många människor som behöver också andra insatser.
            Det tror jag absolut. Men jag undrar vilken av de insatserna man
            kan tillgodogöra sig helt utan språket. Jag tror att språket är
            grundläggande för att man ska kunna bli både självförsörjande
            och självbestämmande och för att man verkligen ska kunna leva
            det liv man själv vill och forma det på egen hand. Jag ser inga
            hinder för andra insatser. Men språket måste vara basen.
          </note>
          <note>
            Anf. 30 LORENA DELGADO VARAS (V) replik:
          </note>
          <note>
            Herr talman! Språk är frihet – ja, självklart! Vänsterpartiet
            vill gärna att personer ska ha rätt till sfi från dag ett , alltså
            när de kommer till Sverige. Det är ett stort problem att det finns
            ett stort glapp mellan att man kommer till Sverige och att man
            får olika rättigheter.
          </note>
          <note>
            Jag förvånas av oviljan att se de problem som remissinstanserna
            lyfter upp. De remissinstanser som finns med är ändå kommuner
            som jobbar direkt med frågan, universitet som jobbar med forskningsfrågor
            när det gäller detta och ideella organisationer som varje dag
            möter de här personerna.
          </note>
          <note>
            Man väljer att försöka sudda bort det genom att säga att detta
            minsann kommer att lösa problemet. Problemet är snarare att man
            behöver stärka sfi-undervisningen. Man behöver utöka utbildningsplatserna
            och ha fler sfi-lärare. Tillgång till svenska språket behöver
            finnas från dag ett.
          </note>
          <note>
            Anf. 31 LINA NORDQUIST (L) replik:
          </note>
          <note>
            Herr talman! Den massiva kritik som ledamoten beskriver har jag
            inte sett. Det jag ser är ett Sverige som inte är jämlikt och
            som inte ger rättvisa och likvärdiga villkor. Det beror bland
            annat på att vi bor på olika ställen. På vissa ställen får man
            sfi; på andra får man det inte. På vissa ställen finns insatserna,
            och socialtjänsten vet vad som behövs; på andra gör det inte det.
          </note>
          <note>
            De av oss som kan språket, var vi än bor, har också alltid ett
            försteg. Det är som att börja tio minuter tidigare i Vasaloppet.
            Det är inte rättvist.
          </note>
          <note>
            På vilket sätt detta förslag kan vara fel är för mig fullständigt
            obegripligt. Jag har nämligen aldrig träffat en människa som har
            sagt till mig: Jag önskar att jag vore lite sämre på det språk
            som talas i landet där jag bor.
          </note>
          <note>
            Jag säger alltså ja till detta förslag och nej till att saker
            ska vara valfria, kunna väljas bort. Jag säger nej till att människor
            inte ska få det stöd och den framtid som var och en måste ha rätt
            till i ett land som Sverige.
          </note>
          <note>
            Anf. 32 NICKLAS ATTEFJORD (MP):
          </note>
          <note>
            Herr talman! Ledamöter! Jag börjar med att yrka bifall till utskottets
            förslag.
          </note>
          <note>
            För mig som ny ledamot och för Miljöpartiet är detta en viktig
            reform. Språk är – det har nämnts tidigare – en biljett och en
            nyckel till makt, framför allt egenmakt.
          </note>
          <note>
            Innan jag går in på det vill jag reflektera lite över hur vi
            använder språket i Sverige och jämföra med hur det används i till
            exempel andra nordiska länder. I Sverige har vi skolplikt, som
            det så vackert heter. I den här kammaren har det alltså beslutats
            att föräldrar i princip ska hotas med kanske inte fängelse men
            i alla fall böter om de inte ser till att deras barn går i skolan.
            Huruvida barnen lär sig något eller inte har vi väl i och för
            sig också synpunkter på, men det finns i alla fall inte något
            straff som har med det att göra.
          </note>
          <note>
            I vårt grannland Danmark har man i princip samma sak, men där
            heter det rätt till utbildning, alltså barnets rätt till utbildning.
            Man använder ord och deras innebörd på lite olika sätt. Som den
            halvdansk jag är gillar jag såklart den danska versionen där man
            pratar om rättigheterna.
          </note>
          <note>
            Det här förslaget handlar, som jag och Miljöpartiet uppfattar
            det, om rättighete n att lära sig språk. Med den rättigheten i
            handen kan man som ny medborgare i det här landet också få nycklar
            till och kunskaper för att stå upp för sina rättigheter. Till
            exempel kan en kvinna som är i en destruktiv relation söka och
            hitta hjälp. Föräldrar kan hjälpa sina barn i skolan och så vidare.
            Språk är viktigt.
          </note>
          <note>
            Jag värjer mig lite mot de, som jag tycker, ibland märkliga beskrivningarna
            av människor som lever på försörjningsstöd eller med hjälp av
            samhället. Många i min vänskapskrets har varit där, och jag vill
            nog säga att väldigt få av dem beskriver det som någon lättjefull
            tillvaro.
          </note>
          <note>
            Det är ganska populärt med utmaningar på till exempel Facebook.
            Man utmanar varandra att göra armhävningar, situps och så vidare.
            Social ­ utskottet kanske ska titta på en utmaning där vi kan
            prova att leva två må ­ nader på försörjningsstödskvoten. Sedan
            får vi se hur roligt och lätt vi be ­ dömer att det är att se
            till att barnen har det de ska och att vi har alla de prylar som
            vi behöver för att klara oss i samhället. Men det är delvis en
            annan fråga.
          </note>
          <note>
            I grunden är det viktigt med språk. Språk är som sagt nyckeln
            till makt. Jag vill gärna se modiga medborgare som kan stå upp
            för och kräva sina rättigheter men också delta i samhället, i
            de samtal vi har här i riksdagen, i samhällsdebatten och i det
            politiska samtalet.
          </note>
          <note>
            Jag yrkar som sagt bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 13 Möjlighet till betyg från årskurs 4
          </note>
          <note>
            Utbildningsutskottets betänkande 2020/21:UbU9
          </note>
          <note>
            Möjlighet till betyg från årskurs 4 (prop. 2020/21:58)
          </note>
          <note>
            föredrogs.
          </note>
          <note>
            Anf. 33 KRISTINA AXÉN OLIN (M):
          </note>
          <note>
            Herr talman! Läget i svensk skola är otroligt allvarligt. Pandemin
            förstärker en redan bekymmersam situation. Den samlade betygsstatistiken
            för årskurs 6 är riktigt sorglig. Aldrig tidigare har så många
            elever haft i cke godkän t redan i årskurs 6. I somras lämnade
            31 385 elever – det är över tusen klasser och mer än var fjärde
            elev – skolan redan i årskurs 6 med i cke godkän t i något eller
            några ämnen. Om detta inte hämtas upp med stöd, extraundervisning
            eller vad som står till buds riskerar vi att få en framtid där
            var fjärde elev inte klarar grundskolan.
          </note>
          <note>
            Därför måste stöd sättas in tidigt, mycket tidigare än vad som
            sker i dag. Ett sätt att tydliggöra elevers behov av hjälp är
            betyg. Vi moderater anser därför att betyg borde sättas redan
            i årskurs 3, det år då elever börjar skriva nationella prov. Det
            blir en tydlig signal, till eleven men också till familjen och
            skolan.
          </note>
          <note>
            Om betyg tycker vi människor och partier olika. I dag är det
            bara Moderaterna som vill ha betyg redan från årskurs 3. Men det
            som är märkligt med dagens ärende är att Socialdemokraterna, som
            särskilt anger likvärdighet som skolans främsta mål, skriver fram
            ett ärende som innebär att det blir upp till rektor att avgöra
            om man ska sätta betyg i årskurs 4 eller 5 eller inte.
          </note>
          <note>
            Det betyder inte att vi får en likvärdig skola utan att skillnaderna
            ökar. Två skolor bredvid varandra kommer att ha olika betygssystem,
            liksom syskon som går i olika skolor. Det vore djupt olyckligt
            om vi strävar efter ökad likhet i våra skolor och inte tvärtom.
          </note>
          <note>
            Med detta, fru talman, yrkar jag bifall till Moderaternas reservation.
          </note>
          <note>
            Anf. 34 PATRICK RESLOW (SD):
          </note>
          <note>
            Fru talman! Låt mig först och främst yrka bifall till reservation
            nummer 3.
          </note>
          <note>
            Utbildningsutskottet debatterar i dag frågan om möjligheten att
            införa betyg från årskurs 4. Det bör inledningsvis sägas att förslaget
            mer precist avser möjlighet till betyg från årskurs 4 i grundskolan,
            särskolan och same ­ skolan och från årskurs 5 i specialskolan.
            Beslut om att införa betyg ska även gälla efterföljande årskurs.
          </note>
          <note>
            Det finns nog få saker inom skolans område som genom åren skapat
            så stor debatt som just betyg. Det har handlat om betygskriterierna.
            Det har handlat om benämningen av betygen och om antalet betygssteg.
            D et har också handlat om betygens vara eller icke vara.
          </note>
          <note>
            Från Sverigedemokraternas sida är budskapet tydligt: Betyg är
            bra och ska vara en naturlig och integrerad del av den svenska
            skolan. Betyg bidrar till ökad kunskaps- och kvalitetsnivå i skolan.
            Betyg ökar också möjlig ­ heterna att tidigt upptäcka barn som
            är i behov av stödinsatser. Och betyg ger elever och föräldrar
            mycket tydligare signaler om kunskapsutveckling ­ en än andra
            typer av återkopplingar.
          </note>
          <note>
            Just därför är det bra om betyg införs så tidigt som möjligt.
            Årskurs 4 är också en rimlig tidpunkt att införa betyg. Det är
            första året på ett nytt stadium, mellanstadiet, och eleverna arbetar
            mot kunskapsmålen i årskurs 6. På så vis kan kunskapsprogressionen
            följas tydligt av såväl elever och föräldrar som lärare.
          </note>
          <note>
            Den utvärdering som Skolverket har gjort av införandet av betyg
            i årskurs 6 – den genomfördes 2012, om jag inte minns fel – ger
            också starkt stöd för tidigare betyg. Enligt Skolverket påverkas
            elevernas motivation positivt av tidigare betyg i skolan. Enligt
            utvärderingen anser drygt hälften av lärarna att elevernas motivation
            höjts på grund av betygen. Hos eleverna är siffran betydligt högre.
            Så många som åtta av tio elever säger att de arbetar hårdare när
            de får betyg, något som också bekräftas av vårdnadshavarna. Skolverkets
            utvärdering visar också att införandet av tidigare betyg har lett
            till ett ökat fokus på elevernas kunskapsutveckling. Allt detta
            tyder på att införandet av tidigare betyg kan bidra till bättre
            resultat i den svenska skolan. Vi tycker att det är jättebra.
          </note>
          <note>
            Det är inte så att svensk skola i dag har stora problem med alltför
            höga studieresultat, snarare tvärtom. Internationella studier,
            såsom Timms, visar att Sverige har svårt att hävda sig på avancerade
            nivåer. Genom att tydliggöra och synliggöra kunskapskraven från
            ett tidigt stadium kan vi höja motivationen att studera och därmed
            få bättre kunskapsprogression, även på högre kunskapsnivåer.
          </note>
          <note>
            Frågan är om regeringen, nu när man lägger fram förslag om betyg
            i årskurs 4, har landat rätt. Regeringen har valt en modell som
            innebär att det blir frivilligt att införa betyg från årskurs
            4 och att det är rektorn vid varje enskild skolenhet som ska besluta
            om betyg ska ges. Innan beslut tas ska lärarna vid skolenheten
            få yttra sig. Detta innebär att det kan bli nya beslut om skolan
            får en ny rektor.
          </note>
          <note>
            Det kommer alltså att bli stora skillnader, inte bara i olika
            delar av landet utan även mellan olika skolor i en och samma kommun.
            Vi menar att detta är mycket olyckligt, och vi ser det som ett
            tecken på den ambivalenta syn på betyg som präglar regeringen
            i allmänhet och socialdemokratin i synnerhet. Att Socialdemokraterna
            nu lyckats få med det före detta skolpartiet Liberalerna på denna
            väg är mycket tråkigt.
          </note>
          <note>
            Regeringen har under hela denna mandatperiod talat om vikten
            av likvärdighet i skolan. Nu bestämmer den sig för att införa
            tidigare betyg på ett sätt som kommer att bidra till att likvärdigheten
            minskar snarare än stärks. Högpresterande elever med motiverade
            och engagerade föräldrar med högre utbildning kommer i större
            utsträckning att se tidigare betyg som ett viktigt kriterium vid
            skolvalet. Det är inte svårt att anta att det främst är fristående
            skolor som kommer att se den här möjligheten som ett gyllene tillfälle
            att stärka sina kunskapsfokuserade profiler. Risken är stor att
            det är just skolor i utsatta områden med högre andel obehöriga
            lärare som inte kommer att införa tidigare betyg. På så vis förstärker
            regeringens förslag den bristande likvärdighet som den i andra
            sammanhang lyfter fram som problematisk. Vi tycker att detta är
            mycket olyckligt.
          </note>
          <note>
            Sverigedemokraterna vill att betyg ska införas från årskurs 4
            i grundskolan, särskolan och sameskolan och från årskurs 5 i specialskolan,
            obligatoriskt och på alla skolor i hela landet. Regering och riksdag
            ska inte få huka sig och flytta över ansvaret till enskilda rektorer.
            Vi ska agera precis som vi gjorde när vi införde betyg från årskurs
            6 – betyg för alla och överallt. Allt annat är ett spel för gallerierna
            för att försöka dölja att man egentligen inte vill ha tidigare
            betyg över huvud taget. Då är det bättre att stå upp för den policyn.
          </note>
          <note>
            Regeringens förslag liknar mer en tandlös kompromiss inom januariavtalet
            än en insikt om betydelsen av tidigare betyg. Just därför har
            vi valt att reservera oss mot förslaget till förmån för obligatoriska
            betyg från årskurs 4.
          </note>
          <note>
            Fru talman! Vår reservation innehåller även ett yrkande om att
            betyg i samhälls- och naturorienterande ämnen ska ges i varje
            enskilt ämne från årskurs 4. Detta yrkande ligger i linje med
            vår nuvarande inställning till förekomsten av sammanfattande betyg.
            Om betyg ges i varje enskilt ämne blir det tydligare fokus på
            det specifika ämnet, i stället för att det som i dag klumpas ihop
            med andra. Vi menar att detta skulle gynna kunskapsprogressionen
            och att det också skulle bli tydligare för eleverna vad som förväntas
            i varje ingående ämne inom samhälls- och naturorientering.
          </note>
          <note>
            I detta anförande instämde Michael Rubbestad (SD).
          </note>
          <note>
            Anf. 35 DANIEL RIAZAT (V):
          </note>
          <note>
            Fru talman! I propositionen som vi debatterar i dag föreslås
            en ändring i skollagen gällande betyg från årskurs 4.
          </note>
          <note>
            Det finns mycket som behöver förändras i den svenska skolan,
            samtidigt som skolan har ett behov av arbetsro och välförankrade
            och välutredda reformer. Betyg från årskurs 4 är inte en sådan
            reform.
          </note>
          <note>
            Det finns ingenting som talar för att betyg i tidiga åldrar har
            en positiv effekt på inlärningen. Tvärtom finns det bevis för
            att det ger upphov till stress och tidig utslagning. Såväl internationell
            som svensk forskning är överens om detta. Det betyder självfallet
            inte att kunskapsutvecklingen inte ska följas upp. För att garantera
            elevernas rätt till kunskap behövs en uppföljning av deras kunskapsutveckling.
            En tydlig och likvärdig uppföljning i tidig ålder är dock bättre
            än tidiga betyg.
          </note>
          <note>
            Fru talman! Den 1 mars 2017 beslutade riksdagen att införa en
            försöksverksamhet med betyg från årskurs 4. Vi i Vänsterpartiet
            reserverade oss då, precis som vi kommer att göra i dag.
          </note>
          <note>
            I samband med beslutet om försöksverksamheten beslutade regeringen
            också att ge Skolverket i uppdrag att utvärdera resultatet. Denna
            utvärdering görs i detta nu av en grupp bedömningsforskare och
            ska vara klar i december 2021, det vill säga i år. Vore det inte
            klädsamt att invänta utredningen och utvärderingen? undrar jag.
            Varför vill regeringen och alla partier, förutom Vänsterpartiet,
            fatta dagens beslut utan att först låta utvärde ­ ringen presenteras?
            Jag ställer mig också frågan vad som i så fall var syftet med
            att ens tillsätta en utvärderingsgrupp.
          </note>
          <note>
            I lagförslaget framgår det också att rektorer kan besluta om
            att införa betyg från årskurs 4 efter att ha lyssnat på lärarna.
            Vad innebär detta i praktiken när vi har hört, redan innan beslutet
            ens har fattats, att ägare till vinstdrivande skolkoncerner meddelar
            att deras skolor ska införa betyg från årskurs 4, utan att lärarna
            har fått säga sitt? Var ligger likvärdigheten i detta?
          </note>
          <note>
            Fru talman! Det här lagförslaget visar att skolans främsta problem
            och kris är ett politiskt problem och en politisk kris. När en
            stor majoritet av landets högst uppsatta politiker så enkelt struntar
            i vad forskningen, professionen och remissinstanserna tycker gällande
            en fråga är det inte märkligt att det uppstår systemfel och att
            likvärdigheten fortsätter att minska.
          </note>
          <note>
            Sveriges lärarkår och andra yrkesgrupper i skolan har under flera
            år larmat om nedskärningar, men då har socialdemokratin och borgerligheten
            vänt ryggen till. Samma lärarkår har under de senaste månaderna
            startat stora upprop mot marknadsskolan och dess brutala konsekvenser
            för jämlikheten och likvärdigheten i svensk skola. Även där har
            majoriteten i Sveriges riksdag låtsas som ingenting.
          </note>
          <note>
            I stället för att lyssna på professionen väljer regeringen att
            återigen springa Liberalernas ärenden, för vi vet alla var detta
            förslag kommer ifrån. Vid det tidigare beslutet om betyg från
            årskurs 4 var det Jan Björklund som fick agera chef åt Gustav
            Fridolin, och vid dagens beslut är det Nyamko Sabuni som är Anna
            Ekströms chef.
          </note>
          <note>
            Fru talman! Vad skolan behöver är mer resurser. Vad skolan behöver
            är ett slut på marknadsskolan. Vad skolan behöver är politiker
            som fattar beslut utifrån forskning och professionens erfarenhet.
          </note>
          <note>
            Tidigare betyg är inte efterfrågade av någon inom skolväsendet
            och saknar dessutom, som jag sa, stöd i forskningen. När frågan
            behandlades senast var samtliga remissinstanser negativa till
            förslaget, och denna gång ser remissvaren lika tydliga ut. Ändå
            står vi här med den majoritet vi har.
          </note>
          <note>
            Vad gäller betyg från årskurs 6 är det också intressant att en
            ledamot precis stod här och gav falsk information om vad utredningen
            kom fram till, med tanke på att Skolverket var väldigt tydligt
            med att man inte kunde se att det fanns några fördelar med betyg
            från årskurs 6 . Inte heller fanns det några bevis på att det
            skedde en förändring i kunskapsutvecklingen hos barnen. Detta
            är vad som står på Skolverkets hemsida.
          </note>
          <note>
            Vi instämmer i remissvaren från Barnombudsmannen, Göteborgs universitet,
            Idéburna skolors riksförbund, IFAU, Lärarförbundet, Lärarnas Riksförbund,
            Myndigheten för delaktighet, Specialpedagogiska skolmyndigheten,
            Skolverket, Sveriges elevråd, i princip alla kommuner som har
            varit remissinstanser, Umeå universitet och Uppsala universitet,
            det vill säga nästan alla remissinstanser i denna fråga.
          </note>
          <note>
            Jag yrkar därför avslag på propositionen och bifall till Vänsterpartiets
            reservation nummer 1.
          </note>
          <note>
            Fru talman! Vänsterpartiet experimenterar inte med barnens utbildning
            på det här sättet. Ännu en gång visar ställningstagandena i denna
            kammare vilket parti det är som är Sveriges riktiga skolparti.
          </note>
          <note>
            Anf. 36 GUDRUN BRUNEGÅRD (KD):
          </note>
          <note>
            Fru talman! Betyg är ett viktigt verktyg för att ge elever och
            föräldrar information om hur eleven når kunskapsmålen. Betygen
            ska bidra till att elevernas kunskaper kontinuerligt följs upp
            och utvärderas, att resultaten kommuniceras med föräldrarna och
            att stöd sätts in tidigt.
          </note>
          <note>
            Dagens ordning med betyg från höstterminen i årskurs 6 är en
            bra modell. Drygt hälften av lärarna i utvärderingen av betyg
            från årskurs 6 upplevde att elevernas motivation blev högre till
            följd av betygen. Bland eleverna själva uppgav hela 80 procent
            att de arbetade hårdare när de visste att de skulle få betyg.
            Intervjuer med vårdnadshavare visade också att man upplevde att
            barnens motivation blev högre.
          </note>
          <note>
            En så viktig förändring som att införa betyg redan från årskurs
            4 i stället för från årskurs 6 bör luta sig på vetenskap och saklig
            grund. Men någon sådan forskning finns inte i dag. Det finns därför
            skäl att noga utvärdera införandet av betyg från årskurs 4, där
            detta har prövats i försöksverksamheten, utifrån hur det har påverkat
            kunskapsinhämtningen och i vilken mån eleverna har fått extra
            resurser när de har varit i riskzonen för att inte nå kunskapsmålen.
            Det naturliga hade varit, precis som andra har förespråkat här,
            att först efter en sådan utvärdering fatta ett välgrundat beslut
            om lämpligheten att införa detta i alla skolor. Regeringen borde
            alltså ha utrett detta noggrannare.
          </note>
          <note>
            Fru talman! Kristdemokraterna är i grunden inte emot att införa
            betyg från årskurs 4 – jag själv var med på den tiden då vi fick
            betyg redan i årskurs 2. Vi hade dock föredragit att man först
            hade utrett hur försöken med betyg i årskurs 4 har påverkat kunskapsinhämtningen
            och i vilken mån extra resurser verkligen har satts in för de
            elever som annars riskerar att inte nå kunskapsmålen.
          </note>
          <note>
            Utvärderingen av att införa betyg i årskurs 6 visade tyvärr inte
            att särskilt stöd hade satts in tidigare för de elever som hade
            behövt det för att klara kunskapsmålen i högstadiet. Däremot ökade
            stressen bland eleverna, särskilt hos de elever som redan klarade
            kunskapsmålen.
          </note>
          <note>
            Då det nu ser ut att finnas majoritet i riksdagen för att stödja
            möjligheten till betyg från årskurs 4 är det därför av särskild
            vikt att regeringen löpande följer upp och utvärderar effekterna
            av de föreslagna förändringarna i skollagen. Dit hör exempelvis
            på vilket sätt barn i årskurserna 4 och 5 får stöd och specialpedagogiska
            insatser samt andra insatser för att uppnå målen och tillgodogöra
            sig undervisningen.
          </note>
          <note>
            Vi är oroliga över den bristande likvärdighet som blir följden
            om det kommer att bli frivilligt att börja ge betyg från årskurs
            4. Det är därför angeläget att utvärdera konsekvenserna för likvärdigheten
            i skolan av en ordning där betyg ges i årskurs 4 i vissa skolor
            men inte i andra.
          </note>
          <note>
            En lämplig myndighet bör också få i uppdrag att utreda effekterna
            av att det är rektorn och inte huvudmannen som föreslås besluta
            om införande av betyg från årskurs 4.
          </note>
          <note>
            Det är Kristdemokraternas uppfattning att regeringen bör vidta
            lämpliga åtgärder enligt vad jag nu har sagt. Jag vill därför
            yrka bifall till Kristdemokraternas reservation nummer 4.
          </note>
          <note>
            Fru talman! Avslutningsvis konstaterar jag att detta är sista
            gången som jag debatterar för utbildningsutskottet. I morse klubbade
            kammaren att jag växlar över till utrikesutskottet. Jag kommer
            där att jobba särskilt med biståndsfrågor, vilket jag ser väldigt
            mycket fram emot. Men det är natur ­ ligtvis med saknad som jag
            lämnar utbildningsfrågorna, som jag också brinner för.
          </note>
          <note>
            Jag vill tacka hela utskottet för ett gott samarbete under den
            här tiden. Jobba vidare för alla elevers rätt att få den kunskap
            de behöver för att gå vidare i livet till studier och arbete!
          </note>
          <note>
            Anf. 37 DANIEL RIAZAT (V) replik:
          </note>
          <note>
            Fru talman! Jag börjar med att önska Gudrun Brunegård lycka till
            i det fortsatta arbetet.
          </note>
          <note>
            Gudrun Brunegård talade väldigt väl om att man bör vänta på en
            utvärdering innan man fattar ett beslut om betyg från årskurs
            4. Min fråga blir då: Varför gör inte Kristdemokraterna det?
          </note>
          <note>
            Kristdemokraterna kommer i dag att rösta för betyg från årskurs
            4 men har samtidigt en reservation om att man egentligen borde
            ha väntat på utvärderingen. Om Kristdemokraterna på riktigt ville
            vänta på utvärderingen hade de kunnat reservera sig och rösta
            för avslag på propositionen. Men det har de alltså inte gjort.
            Hur går detta ihop, Gudrun Brunegård?
          </note>
          <note>
            Anf. 38 GUDRUN BRUNEGÅRD (KD) replik:
          </note>
          <note>
            Fru talman! Jag tackar ledamoten Daniel Riazat för frågan.
          </note>
          <note>
            Jag förstår att detta kan upplevas lite vankelmodigt. Men som
            jag sa i mitt anförande är vi i grunden inte emot att sätta betyg
            tidigare – om det vilar på en vetenskaplig grund. Vi förväntar
            oss att regeringen kommer att göra en utvärdering av detta för
            att se om åtgärder verkligen sätts in tidigare. Ambitionen är
            ju att eleverna ska få stöd så tidigt som möjligt.
          </note>
          <note>
            Vi vet att elever som tidigt får stöd för att uppnå kunskapsmålen
            behöver mindre stöd längre fram och även klarar betygskriterierna
            när de kommer högre upp i systemet.
          </note>
          <note>
            Vi vill givetvis alla elevers bästa, och det ska vila på vetenskaplig
            grund. Därför nöjer vi oss med denna reservation.
          </note>
          <note>
            Anf. 39 DANIEL RIAZAT (V) replik:
          </note>
          <note>
            Fru talman! Jag tycker att detta är intressant. Om det ska vila
            på vetenskaplig grund bör man invänta en utvärdering innan man
            i Sveriges riksdag röstar igenom att införa detta.
          </note>
          <note>
            Tanken är att utvärderingen ska publiceras i december medan reformen
            ska införas den 1 juli i år. Menar Kristdemokraterna att om utvärderingen
            visar att inget talar för att detta kommer att leda till en bättre
            kunskaps ­ utveckling och mer stöd i skolan för dem som går i
            årskurs 4 kommer Kristdemokraterna att driva frågan att detta
            ska dras tillbaka? Jag tror inte att Kristdemokraterna kommer
            att göra det.
          </note>
          <note>
            J ag undrar hur mycket det ligger bakom påståendet att Kristdemokraterna
            tror på en utbildning som baserar sig på forskning och vetenskap.
            I detta fall har ju Kristdemokraterna visat att man i ord står
            upp för den vetenskapliga grunden men i handling inte vill vänta
            på utvärderingen och därför går med på propositionen.
          </note>
          <note>
            För att förtydliga för dem som lyssnar på debatten kommer Kristdemokraterna
            alltså att rösta för ett förslag om betyg från årskurs 4 innan
            vi ens har fått se en utvärdering.
          </note>
          <note>
            Intressant i detta är också att det inte finns en enda forskningsrapport
            i hela världen som visar att betyg i den åldern hjälper barns
            kunskaps ­ utveckling.
          </note>
          <note>
            Vad säger Gudrun Brunegård om detta?
          </note>
          <note>
            Anf. 40 GUDRUN BRUNEGÅRD (KD) replik:
          </note>
          <note>
            Fru talman! Ja, det är viktigt att våra beslut vilar på vetenskaplig
            grund. Samtidigt måste vi se det realpolitiska läget, och vi ser
            att det finns ett stöd för att rösta igenom denna reform.
          </note>
          <note>
            Vi är i grunden inte emot att betyg införs i årskurs 4. Jag har
            inte läst alla vetenskapliga rapporter, men jag vet att i många
            länder har man betyg betydligt tidigare. Jag har som sagt egen
            erfarenhet av att ha fått betyg redan i årskurs 2.
          </note>
          <note>
            Vi konstaterar att denna reform kommer att gå igenom. Det finns
            dock saker som vi vill att man ska följa upp. Vi ser tveksamheter
            i att det är rektor som ska besluta. Förutom att det blir en bristande
            likvärdighet mellan olika skolor i landet kan det, som en annan
            ledamot påpekade, också bli en ryckighet på en enskild skola.
            Därför menar vi att det är viktigt att utreda hur effekterna blir.
          </note>
          <note>
            Vi har sett andra exempel på när regeringen har konstaterat att
            en re ­ form inte gått hela vägen fram och då gjort justeringar.
            Vi ser det ju hela tiden nu i pandemisituationen. Även jag som
            kristdemokratisk opposi ­ tionspolitiker vill tro regeringen om
            att kunna korrigera om man i utvär ­ deringen i höst ser att reformen
            inte håller måttet.
          </note>
          <note>
            Anf. 41 LINUS SKÖLD (S):
          </note>
          <note>
            Fru talman! Efter valet var läget låst, men efter fyra månader
            av förhandling nåddes till slut en bred överenskommelse i mitten
            av svensk politik. Den syftade till att landet skulle kunna regeras
            utan inflytande av högerpopulister. Vi tog ansvar tillsammans
            med Miljöpartiet, Liberalerna och Centerpartiet. Överenskommelsen,
            januariavtalet, såg dagens ljus.
          </note>
          <note>
            Som sagts många gånger: I en sådan förhandling vinner ingen allt,
            men alla vinner något. Alla har något att fira, och alla har fått
            göra eftergifter. Att ta fram permanenta bestämmelser om att skolor
            som vill ska kunna införa betyg från årskurs 4 är en sådan eftergift
            f rån Socialdemokraterna.
          </note>
          <note>
            Förslaget vi debatterar i dag innebär att rektor efter att ha
            inhämtat lärarnas åsikter och tagit fram ett beslutsunderlag får
            mandat att bestämma om betyg ska sättas i årskurs 4 och 5. Ett
            sådant beslut ska rektor sedan anmäla till huvudmannen och huvudmannen
            i sin tur anmäla till Skolverket. Rektor får också mandat att
            bestämma att skolenheten ska upphöra att sätta betyg i årskurs
            4 och 5. Det är rimligt att det finns en senaste tidpunkt för
            n är ett sådant beslut ska fattas inför ett nytt läsår.
          </note>
          <note>
            När det gäller betyg i allmänhet och betyg i lägre årskurser
            i synnerhet finns inte forskningsstöd för att påstå att det skulle
            gynna vare sig lärande eller motivation. Den återkoppling till
            elever som ger bäst resultat för deras framtida lärande är den
            återkoppling som handlar om hur de ska göra i morgon snarare än
            den som summerar vad de gjorde i går, så kallad formativ bedömning.
          </note>
          <note>
            Språket har miljarder nyanser och kan uttrycka till eleven vad
            som blev bra och vad som skulle behöva göras annorlunda, och hur,
            nästa gång ele ­ ven tar sig an en liknande arbetsuppgift. Betygsskalan
            har sex nyanser och förmår bara uttrycka hur det gick, alltså
            det som redan har inträffat.
          </note>
          <note>
            Fru talman! Det finns få fördelar med betyg från årskurs 4. Vid
            utvärderingen av betyg från årskurs 6 har lärare och elever fått
            möjlighet att självvärderande beskriva om tidiga betyg har gynnat
            motivationen och lärandet. Utvärderingen antyder att lärande och
            motivation snarare har stärkts än försvagats av betygsättningen,
            även om resultatet inte är entydigt. En självvärdering är ju en
            självvärdering, och det finns inga möjligheter att kontrollera
            om utsagorna stämmer med det faktiska resultatet.
          </note>
          <note>
            När det gäller utvärderingen av betyg från årskurs 4 går det
            inte att dra några generaliserbara slutsatser. För detta är underlaget
            nämligen alldeles för litet. För det är så, fru talman, att de
            som efterfrågar möjligheten att sätta betyg från årskurs 4 är
            få. Detta kan illustreras med deltagandet i den försöksverksamhet
            som pågår. Som mest har 15 skolenheter deltagit, fast det varit
            öppet för upp till 100 skolor att ansluta sig. Det kan också illustreras
            med att elevorganisationerna, lärarfacken, skolmyndigheterna –
            ja, egentligen de flesta som berörs av förslaget – är kritiska.
          </note>
          <note>
            Jag vill också illustrera hur oönskat det hela är med lite anekdotisk
            be ­ visföring. Jag har bett några yrkesverksamma i skolan om
            spontana reflek ­ tioner över förslaget att sätta betyg från årskurs
            4. ”Spontant får jag ångest ­ påslag och rysningar av tanken”,
            svarar en lärare. Hon tycker sig se att allt tidigare betygsättning
            snarare leder till att vissa bränner ut sig och att det ökar pressen
            på flickor att prestera. ”Jag säger nej”, fyller en rektor i.
            ”Di ­ rekt olämpligt”, påstår en skolchef. ”Dåligt! Förbättrad
            uppföljning och återkoppling behövs, men inte genom betyg”, säger
            en kvalitetsutvecklare som jag pratat med.
          </note>
          <note>
            Fru talman! Varken forskning eller profession stöder införandet
            av tidiga betyg. Ändå driver Moderaterna linjen att betygsättning
            borde införas, inte valfritt från årskurs 4 utan för alla elever
            i hela Sveriges avlånga land redan från årskurs 3. Jag noterar
            också att moderata kompisar i Internationella Engelska Skolan
            redan sagt att det på deras skolor ska införas betyg från årskurs
            4, fast de är huvudman och den som får makten att besluta är rektor.
          </note>
          <note>
            Det blir uppenbart för alla som lyssnar på mitt anförande här
            att detta med möjlighet till betyg från årskurs 4 är en eftergift
            som jag ogärna velat se. Men för att landet ska kunna styras och
            odemokratiska krafter ska kunna hållas borta från makten får betyg
            från årskurs 4 på de skolenheter som så önskar ändå sägas vara
            ett rätt litet pris att betala, särskilt när det inte tycks finnas
            någon vidare efterfrågan på att införa det i verksamheterna.
          </note>
          <note>
            Därför, fru talman, yrkar jag bifall till förslaget i utbildningsutskottets
            betänkande nummer 9.
          </note>
          <note>
            (Applåder)
          </note>
          <note>
            I detta anförande instämde Annika Hirvonen (MP).
          </note>
          <note>
            Anf. 42 DANIEL RIAZAT (V) replik:
          </note>
          <note>
            Fru talman! När man lyssnar på ledamoten Linus Skölds anförande
            vet man inte riktigt vad man ska tänka. Vad tycker Socialdemokraterna
            egentligen om denna fråga? Sedan måste jag i ärlighetens namn
            säga att det börjar bli väldigt bekvämt för Socialdemokraterna
            att alltid hänvisa till att det parlamentariska läget ser ut som
            det gör och att de helt enkelt har fått göra eftergifter. Man
            undrar ibland: Har Socialdemokraterna fått igenom någonting i
            januariavtalet? Det verkar inte vara så inom utbildningsområdet
            i alla fall.
          </note>
          <note>
            Om vi nu ändå skulle gå med på att detta är en eftergift som
            Socialdemokraterna varit tvungna att göra till den egentliga utbildningsministern,
            tidigare Jan Björklund och numera Nyamko Sabuni, kan man undra
            varför Socialdemokraterna inte sa att man ville vänta på den utvärdering
            som håller på att göras. Jag har blivit kontaktad av en av dem
            som sitter i utvärderingsgruppen. De undrar vad som händer. De
            förstår ingenting och undrar varför de inte får presentera sitt
            förslag innan ett beslut fattas. Det är dessutom ett förslag som
            efterfrågats av regeringen, det vill säga Socialdemokraterna.
            Detta gjordes i samband med att beslut togs om den förra försöksverksamheten.
          </note>
          <note>
            Varför vill Socialdemokraterna inte vänta på en utvärdering?
            Det står ingenting om detta i januariavtalet. Det lovar jag, för
            jag har kollat upp det. Det finns ingen punkt som handlar om att
            man inte kan vänta på en utvärdering innan man fattar ett beslut.
            Denna fråga ställer jag helt enkelt till Linus Sköld.
          </note>
          <note>
            Anf. 43 LINUS SKÖLD (S) replik:
          </note>
          <note>
            Fru talman! Socialdemokraternas framgångar i januariavtalsförhandlingarna
            är uppenbara. Det handlar inte minst om ökade resurser till välfärden,
            och det vet Daniel Riazat väldigt väl.
          </note>
          <note>
            Om alternativet till att göra gemensam sak med Liberalerna om
            betyg är att göra som Vänsterpartiet och göra gemensam sak ända
            längst ute på högerflanken med partier som har diametralt motsatta
            agendor, både i sakfrågor och i de djupaste ideologiska frågorna,
            föredrar jag att göra upp med partier som står upp för öppenhet,
            demokrati och allas lika värde.
          </note>
          <note>
            (Applåder)
          </note>
          <note>
            Anf. 44 DANIEL RIAZAT (V) replik:
          </note>
          <note>
            Fru talman! Som alla hörde gavs inget svar på någon av mina frågor.
            Jag undrar helt enkelt: Varför vill Socialdemokraterna inte invänta
            en utvärdering innan man fattar ett beslut? Min fråga handlade
            inte om varför man samarbetar med Liberalerna, utan frågan handlade
            om varför man inte väntar på en utvärdering.
          </note>
          <note>
            När det kommer till samarbeten ska det också sägas att Vänsterpartiet
            har fått igenom ett antal extramiljarder till kommunerna, vilket
            regeringen motsatt sig. Det säger ganska mycket om socialdemokratin
            om Moderaterna går med på att tillskjuta mer resurser till välfärden
            tillsammans med Vänstern men socialdemokratin inte gör det. Då
            är det inte Vänsterpartiet som har gjort något fel, utan då måste
            man kolla på vad som har hänt med socialdemokratin.
          </note>
          <note>
            Jag upprepar min fråga för alla som lyssnar så att det blir jättetydligt.
            Jag vet att Linus är en oerhört skicklig talare och vet svaret
            på denna fråga, som är den enda fråga jag har kvar. Jag undrar:
            Varför inväntar regeringen inte en utvärdering av betyg från årskurs
            4 innan man fattar beslut? Är det Nyamko Sabuni som har bestämt
            detta, eller hur ligger det till?
          </note>
          <note>
            Anf. 45 LINUS SKÖLD (S) replik:
          </note>
          <note>
            Fru talman! Jag håller mig till att svara på frågan då, så lägger
            vi diskussionen om välfärdsmiljarder och samarbetspartier åt sidan.
          </note>
          <note>
            Vi inväntar inte utvärderingens färdigställande därför att det
            här behöver göras nu. Vi kommer att se till att utvärderingen
            blir klar, vi kommer att ta med oss erfarenheterna från den och
            vi kommer att följa hur betygsättning i årskurs 4 används. Om
            det kommer fram saker som behöver korrigeras kommer vi såklart
            att göra detta.
          </note>
          <note>
            Anf. 46 NIELS PAARUP-PETERSEN (C):
          </note>
          <note>
            Fru talman! I dag diskuterar vi betyg från årskurs 4. Jag kan
            inleda med att säga att det inte är en fråga som vi i Centerpartiet
            har drivit, fru talman. Det som vi däremot har drivit är att det
            är avgörande att lärarna involveras i beslutet. Vi har också sagt
            att det är avgörande att huvudmannen involveras i beslutet och
            att rektorn inte fattar beslutet själv. Varför är detta så avgörande?
            Jo, därför att det är en fråga som utan tvekan kommer att leda
            till att de skolor som inför betyg från årskurs 4 kommer att behöva
            lägga resurser på att införa det och kommer att behöva lägga lärares
            tid på att utvärdera eleverna och skriva om betygen, detta i ett
            skolsystem där vi ser att resurserna är väldigt tajta. Detta tror
            jag att vi alla vet. Då kan man diskutera om det allra bästa är
            att lägga resurserna på just denna bit. Därför är det viktigt
            att man inkluderar lärarna, som står för arbetet, och att man
            också inkluderar huvudmannen, som i slutändan ska fördela resurserna
            bland sina skolor.
          </note>
          <note>
            Till sakfrågan: Ger betyg en bättre skola? Det får vi hoppas,
            när man nu vill införa det i Sveriges alla skolor. Det enda vi
            kan säga med säkerhet är att vi inte vet det. Det som vi vet med
            säkerhet är att det kommer att ta mer tid från lärarna, och i
            stället för att ge bättre stöd till de elever som behöver det
            mest riskerar det att leda till mindre stöd till de eleverna.
            Det är en utmaning.
          </note>
          <note>
            Fru talman! Vi kan konstatera att lärarna överlag är skeptiska.
            Det riskerar att öka deras arbetsbörda. Vi ser att forskarna inte
            ser att det finns vetenskapligt stöd för att det ger bättre studieresultat.
            Vi ser också att elevorganisationerna är emot precis som huvudparten
            av remissinstanserna, både fackliga organisationer och vetenskapliga
            institutioner.
          </note>
          <note>
            Vad vi dock vet och är helt säkra på, och som alla är överens
            om, är att stöd till de elever som har det svårast måste in tidigt.
            Man kan säga att det är tanken bakom att införa betyg från årskurs
            4, att betygen kanske kan visa att det finns vissa elever som
            behöver ett bättre stöd tidigare.
          </note>
          <note>
            Vad vi dock har fått veta från fackliga organisationer och forskningen
            är att lärarna redan vet detta och därför borde kunna sätta in
            stöd. Sedan är frågan om detta tidiga stöd kommer att införas
            oftare om eleverna får betyg vid lägre ålder. Det är det som är
            den stora frågan. Då kan vi konstatera att lärarna enligt forskningen
            överlag vet vilka elever som har det svårt oavsett. Men samtidigt,
            som vi också har hört här, kan motivationen öka när man får betyg.
          </note>
          <note>
            Vi hoppas därför i ärlighetens namn på en positiv effekt. Men
            vi tycker att det är viktigt att vara ärlig med att detta är ett
            politiskt önskemål som vi har accepterat mer än att det är ett
            vetenskapligt underbyggt förslag som vi har drivit. Det viktiga
            för Centerpartiet i detta sammanhang är att arbeta för att sätta
            in tidigt stöd och att inte lägga mer arbetstid på att få veta
            om det behövs.
          </note>
          <note>
            Nu ger vi skolorna detta verktyg som en möjlighet, inte som ett
            måste. Det vetenskapliga stödet för att kräva det, för att tvinga
            igenom det och för att säga att alla måste få detta, är inte starkt
            nog. Då är det inte Centerpartiets politik att tvinga på skolorna
            pedagogiska metoder.
          </note>
          <note>
            Jag tror också att vi alla vet att betygen inte är ett fullvärdigt
            svar på människors kompetens. En viktig reform som håller på att
            ske på betygs ­ området är den betygsutredning som helt håller
            på att förändra förutsättningarna och som gör att vi faktiskt
            ska ha kompensatoriska betyg, så att vi i större omfattning ser
            hela människan vid de tillfällen som betyg faktiskt ges. Det är
            en reform som vi ser mer fram emot och arbetar hårdare för, så
            att våra elever bedöms mer likvärdigt. Därför bör alla betyg i
            detta sammanhang vara kompensatoriska, så att alla betyg ges på
            lika villkor.
          </note>
          <note>
            Fru talman! Man kan säga att det egentligen är dags att ta nya
            och mer framåtsyftande diskussioner om hur elevers, och inte minst
            skolors, prestationer ska värderas, utvärderas och i vissa fall
            kanske mätas.
          </note>
          <note>
            Hur mäter vi i dag? Vi använder en mycket tidskrävande och mycket
            analog metod som innebär att varje lärare ska skriva ned ett betyg
            för varje elev. Det kommer kanske andra sätt i den digitala tidsåldern
            som skulle innebära mindre resurskrävande insatser för att faktiskt
            ta reda på elevernas kunskapsutveckling. Det är denna typ av diskussioner
            som vi borde ha. Hur ser vi till att faktiskt få reda på vilka
            elever det är som inte klarar sig? Hur kan vi ge dem stöd tidigare?
            När följer de inte längre den linje som de borde följa för att
            nå sina mål? I slutändan är det ju detta som är hela grejen. Hur
            ser vi till, fru talman, att varenda elev når sin fulla potential?
            Då tror vi att det finns bättre sätt att göra det än att ge betyg
            från årskurs 4.
          </note>
          <note>
            Samtidigt ansåg vi att det bästa sättet att styra landet vid
            detta tillfälle var att gå med i januariavtalet. Därför yrkar
            jag bifall till utskottets förslag.
          </note>
          <note>
            (Applåder)
          </note>
          <note>
            Anf. 47 DANIEL RIAZAT (V) replik:
          </note>
          <note>
            Fru talman! Till dem som är trötta på att höra min röst i dag
            tänker jag meddela att jag har fler repliker att ta.
          </note>
          <note>
            Jag tror inte att jag någonsin har hört en person stå i talarstolen
            och tala så mycket emot det som han ska rösta för. Det kändes
            nästan som att jag stod där i talarstolen och gav alla argument
            emot, och sedan kom det något alter ego och sa att vi ändå ska
            rösta för detta. Precis så kändes det när Niels Paarup-Petersen
            stod i talarstolen.
          </note>
          <note>
            Enligt ledamoten är det viktigt att lärarna får vara med och
            säga sitt. En av de skolkoncerner som verkar stå Centerpartiet
            ganska nära, om man ska utgå från i princip alla deras ställningstaganden
            i politiska sammanhang, är Internationella Engelska Skolan. De
            har redan meddelat att de ska införa detta på sina skolor. Lärarna
            är såklart inte tillfrågade. Jag undrar vad Centerpartiet och
            Niels Paarup-Petersen tycker om att det redan finns aktörer som
            har fattat beslut om att införa någonting innan beslutet ens är
            fattat och innan ens lärarna är tillfrågade.
          </note>
          <note>
            Anf. 48 NIELS PAARUP-PETERSEN (C) replik:
          </note>
          <note>
            Fru talman! Det är inte alltid helt fel att vara mister Hyde
            till Vänster ­ partiets doktor Jekyll. På det sättet kan det vara
            fint om man kommer in som någonting annat ibland. I dag är vi
            nog ganska överens. Du vet också varför vi har gjort detta ställningstagande.
            Det är för att det är en del av en överenskommelse. Du har själv
            påpekat att det var svårt att se att Social ­ demokraterna har
            fått igenom någon politik över huvud taget i januari ­ avtalet.
            Jag tror att vi kan vara väldigt överens om att det är väldigt
            tydligt att vi har fått igenom ganska mycket politik. På detta
            sätt funkar det för övriga partier men väldigt sällan för Vänsterpartiet,
            alltså att man gör kom ­ promisser.
          </note>
          <note>
            Vad vi gärna hade sett vid detta tillfälle är såklart att Internationella
            Engelska Skolan inte hade gått ut och sagt någonting om detta
            utan att kommunicera med sina lärare. Vi har varit jättetydliga
            med att vi anser att lärarna måste vara med i fråga om detta,
            eftersom det är ett beslut som i slutändan landar på lärarnas
            bord. Lärarna borde absolut ha tagits med.
          </note>
          <note>
            Vi anser däremot att det är viktigt att huvudmännen är med i
            diskussio ­ nerna och att rektorerna inte gör detta själva utan
            också pratar med hu ­ vud ­ männen. Men detta beslutsagerande
            följer inte riktigt hur vi hade velat se det.
          </note>
          <note>
            (ANDRE VICE TALMANNEN: Jag får påminna ärade ledamöter om att
            inte dua varandra utan använda för- och efternamn och att tala
            via talmannen.)
          </note>
          <note>
            Anf. 49 DANIEL RIAZAT (V) replik:
          </note>
          <note>
            Fru talman! Ledamoten Niels Paarup-Petersen svarade inte riktigt
            på min fråga, även om jag höll med om just det stycke som handlade
            om Socialdemokraterna. Där måste man erkänna att om Nyamko Sabuni
            är Anna Ekströms chef är Annie Lööf Stefan Löfvens chef.
          </note>
          <note>
            När det kommer till frågan om betyg från årskurs 4 är det ändå
            väldigt tydligt att det saknas forskningsevidens, som ledamoten
            själv sa från talarstolen. Det saknas stöd från professionen,
            och det saknas stöd från såväl fackliga som akademiska institutioner.
            Det saknas stöd från alla förutom från ett parti som ligger på
            2,5 procent i opinionsmätningarna.
          </note>
          <note>
            Jag undrar helt enkelt hur det kommer sig att alla partier som
            är med i detta samarbete är emot detta men att Liberalerna ändå
            har lyckats inte bara få igenom betyg från årskurs 4 utan även
            få igenom att det ska införas innan en utvärdering är klar och
            presenterad. Hur kan då Centerpartiet få igenom så himla mycket
            i januariavtalet? Men när det kommer till en fråga som är väldigt
            simpel, nämligen att man helt enkelt inte ska experimentera med
            barnens framtid och inte leka med lärarnas arbetssituation och
            arbetsmiljö, har man helt plötsligt inte kunnat få till att vänta
            i enbart nio månader på att en utvärdering presenteras innan ett
            beslut fattas.
          </note>
          <note>
            Anf. 50 NIELS PAARUP-PETERSEN (C) replik:
          </note>
          <note>
            Fru talman! Ledamoten frågade i det förra replikskiftet vad jag
            ansåg om Internationella Engelska Skolans beslut. Den frågan svarade
            jag på väldigt klart och tydligt. Däremot har ledamoten nu ställt
            en annan fråga som jag också ska försöka svara på, så att ingen
            tror att jag inte svarar på frågor.
          </note>
          <note>
            Jag förstår absolut att det känns nästan som någon typ av utmaning
            att stå och säga en sak och rösta på någonting annat. Det är inte
            alltid lätt.
          </note>
          <note>
            Det som är en utmaning för Vänsterpartiet är att Vänsterpartiet
            är känt som ett parti som inte gör kompromisser. Centerpartiet
            är känt som ett parti som gör kompromisser. Vi försöker dra Sverige
            framåt genom att sam ­ arbeta med andra, men inte genom att stå
            så långt ut vi kan på den ena sidan och klaga på alla andra för
            att sedan när vi får möjlighet att bidra säga att det är för dåligt
            och att vi därför inte är med. Då blir ingenting precis som man
            vill. Däremot kan man stå på sidlinjen och klaga jätte ­ mycket.
            Men i slutändan när man faktiskt ska visa att man har fått saker
            gjorda har man sällan särskilt mycket att visa fram. Det kanske
            är därför det är Annie Lööf som är Stefan Löfvens chef, som du
            själv säger, Daniel Riazat, och inte din partiledare. Det kan
            man ju fundera på om man är vänsterpartist.
          </note>
          <note>
            Vi hade som sagt jättegärna sett en annan politik på det här
            området. Vi hade gärna sett ett annat genomförande, men vi är
            och kommer alltid att vara ett parti som står upp för de avtal
            vi sluter. Vi har slutit det här avtalet för att vi inte vill
            göra överenskommelser med vissa partier här i riksdagen. Vi har
            på senaste tiden noterat att Vänsterpartiet inte har den typen
            av begränsningar, men det får stå för dem. Vår utgångspunkt är
            dock att vi håller våra kompromisser och att vi vill hålla vissa
            parter borta från riksdagens makt så mycket det går.
          </note>
          <note>
            Anf. 51 ROGER HADDAD (L):
          </note>
          <note>
            Fru talman! Vi har oerhörda kvalitetsproblem i svensk skola.
            Vi har en allt större andel obehöriga lärare, och vi har en pedagogisk
            segregation som drabbar de elever som mest behöver utbildade och
            erfarna lärare. Vi har brister i studiero, och vi har stora kvalitetsskillnader
            i skolan.
          </note>
          <note>
            Det är detta som borde vara fokus för den skolpolitiska debatten,
            fru talman. Jag som statsvetare tycker i och för sig om en diskussion
            om det parlamentariska spelet, vilket är vad vi fick här, men
            skolpolitiken och behovet av att följa upp kunskapsutvecklingen
            och elevernas resultat handlar ju om eleverna.
          </note>
          <note>
            Vi har hört att rektorerna tycker si, att lärarfacken tycker
            så och att huvudmännen, alltså kommunpolitikerna, tycker på ett
            annat sätt. Detta handlar dock inte om kommunpolitikerna, och
            det handlar inte om Lärarnas Riksförbund eller Lärarförbundet.
            Det handlar om eleverna. 15–16 procent av eleverna i årskurs 9
            lämnar den obligatoriska grundskolan utan tillräckliga betyg.
            De har inte uppnått godkänt för att komma in på gymnasiet. 25
            procent av dem som lämnar grundskolan har inte godkänt i alla
            ämnen.
          </note>
          <note>
            Tittar man på kunskapsutvecklingen och kunskapsuppföljningen,
            där vi har försökt lyfta upp kvaliteten i skolan, ser man skillnader.
            Avvikelserna och resultaten på de nationella proven är bekymmersamma.
            Lägstanivån har blivit en riktlinje i stället för ett golv; det
            är för mycket fokus på att eleverna precis ska komma upp till
            den lägsta godkänt-nivån, vilket vi ser inte minst i det viktiga
            ämnet matematik.
          </note>
          <note>
            Det är detta som borde vara fokus för den här debatten, fru talman.
            Jag beklagar att så inte är fallet. Jag konstaterar dock att Liberalerna,
            som står upp för kunskap och sätter skolan först, har stöd av
            en bred majoritet i Sveriges riksdag. Oavsett om det gäller januariavtalspartierna
            eller andra finns det ett stöd för tidigare betyg i skolan. Det
            finns en förkrossande majoritet i Sveriges riksdag för att införa
            betyg från årskurs 4, och det välkomnar jag.
          </note>
          <note>
            Det finns ett parti som kommer att rösta emot propositionen,
            men det handlar inte om någon utvärdering av försöksverksamhet
            eller om betyg i årskurs 4 eller årskurs 6. I Vänsterpartiet är
            man i princip emot betyg, även om man kanske kan tänka sig det
            i slutet av grundskolan. Jag utgår ifrån att man kommer att rösta
            emot detta i eftermiddag – självklart. Man röstade ju även emot
            betyg i årskurs 6 när vi införde det. Jag köper alltså inte retoriken
            att man vill avvakta en försöksverksamhetsutvärdering, utan man
            är emot betyg. Fortfarande på 2000-talet drev Vänsterpartiet i
            den här kammaren aktivt linjen om en betygsfri skola.
          </note>
          <note>
            De elever som drabbas mest av en sådan kravlös skola är de elever
            som mest behöver stöd tidigt i skolan. När man utvärderade försöksverksamheten
            med betyg från årskurs 6, fru talman, framkom det att alla elever
            som fått betyg i årskurs 6 inte hade fått tidigt stöd. Då är det
            ju inte fel på betygsinstrumentet och uppföljningsinstrumentet,
            utan då ska vi gå på den huvudman, den friskola eller kommunala
            skola och de politiker som inte tar det ansvar de enligt skollagen
            har att sätta in stöd eller specialpedagogiska stöd.
          </note>
          <note>
            När det gäller utvärderingen av betyg i årskurs 4 är det absolut
            viktigaste på totalen att fokus hamnar på kunskapsutvecklingen.
            Fokus måste ligga på kunskapsutvecklingen. Även om det handlar
            om betyg nu ser vi i den generella debatten om framgångsskolor
            att de skolor som fokuserar på kunskap – som hela tiden följer
            upp alla elever individuellt – är de som lyckas vända resultaten,
            höja kvaliteten och vända skutan åt rätt håll. Ingenting av det
            kommer fram i den här debatten, vilket jag beklagar.
          </note>
          <note>
            Tidigare betyg är inte i sig lösningen på alla problem. Jag inledde
            med att säga att den absolut viktigaste faktorn för att eleverna
            ska få rätt stöd och bra undervisning är en utbildad, behörig
            lärare som kan sina ämnen. Det viktiga är att vi har studiero
            i klassrummet, vilket vi inte har i dag. Det viktiga är vi har
            ett pedagogiskt ledarskap, en rektor, som fokuserar på dessa frågor.
            Genom tidigare betyg kommer man dock att upptäcka elever i behov
            av stöd. Man upptäcker särskilt de elever som ligger på eller
            strax över gränsen för g odkän t , fru talman, alltså betyget
            E. Många har också varit inne på detta med information till vårdnadshavare
            samt motivationen.
          </note>
          <note>
            Varför finns det partier i Sveriges riksdag som är emot skolreformer
            som fokuserar på kunskap? Varför är man emot reformer som bidrar
            till att upptäcka de elever som mest behöver stöd i skolväsendet?
            Varför motsätter man sig en reform som bidrar till motiverade
            elever som anstränger sig mer?
          </note>
          <note>
            Den här debatten är typiskt svensk, fru talman. Den förekommer
            inte alls i de länder som ligger högst upp i olika internationella
            mätningar, oavsett om det handlar om Sydkorea eller Finland. Dessa
            länder ligger långt före oss utbildningsmässigt, och de har tidigare
            betyg som en del av skolpolitiken.
          </note>
          <note>
            Jag yrkar bifall till utbildningsutskottets förslag.
          </note>
          <note>
            Anf. 52 DANIEL RIAZAT (V) replik:
          </note>
          <note>
            Fru talman! Det finns något som är intressant att känna till
            kring detta förslag och hur det kom till.
          </note>
          <note>
            Liberalerna började prata om den här frågan 2015, då man på riktigt
            satte ned foten och sa att det skulle till en reform där betyg
            från årskurs 4 skulle finnas med. Ett antal forskare i Sverige
            satte sig då ned och kollade på över 1 000 vetenskapliga artiklar,
            forskningsrapporter och avhandlingar. Inte en enda kunde hitta
            någon som helst evidens för att betyg från årskurs 4 eller tidigare
            ålder vore bra för barnen – inte en enda. Liberalerna, som hette
            Folkpartiet på den tiden, hade dock någonting att hänvisa till.
            Det var alltså inte så att Liberalerna kom tomhänta, fru talman,
            för det fanns en forskningsrapport från 1930. Det är ungefär detta
            som Liberalerna bygger sin skolpolitik på även i dag.
          </note>
          <note>
            Jag har en fråga till ledamoten Roger Haddad, som i talarstolen
            väldigt skickligt – det ska sägas – försökte flytta fokus från
            det som är viktigt och i stället kom med faktiskt felaktiga påståenden.
            Det var självklart helt medvetet, för att flytta fokus.
          </note>
          <note>
            Det jag vill fråga Roger Haddad är: Om vi bortser från Vänsterpartiet
            – vi finns inte i den här kammaren, säger vi – varför vill Liberalerna
            inte lita på professionen? Varför vill Liberalerna inte lita på
            forskarna? Varför vill man inte vänta på en utvärdering av försöksverksamheten
            med betyg från årskurs 4? Kan det vara så att man redan vet vad
            den kommer att säga, nämligen det som all annan forskning har
            sagt i 70–80 år – att detta inte är en bra reform?
          </note>
          <note>
            Anf. 53 ROGER HADDAD (L) replik:
          </note>
          <note>
            Fru talman! Bland de studier som det har refererats mest till
            under de senaste tio åren finns 2010 års studie från IFAU. Den
            åtföljdes fyra år senare av en studie från forskare i Göteborg,
            och de råkade tycka olika.
          </note>
          <note>
            Problemet generellt sett är att det inte har bedrivits någon
            djupgående betygsforskning i Sverige under många år, och precis
            som i forskarvärlden och bland lärarfacken – liksom här i kammaren
            – tycker man olika och drar lite olika slutsatser. Jag hör ju
            hur man tolkar Skolverkets utvärdering olika beroende på vilken
            partinål man har, fru talman.
          </note>
          <note>
            Det handlar absolut inte om något gammalt material från 1930-talet.
            Det är faktiskt så att Lärarnas Riksförbund i sitt yttrande säger
            att man inte har något principiellt emot tidigare betyg i skolan,
            eller i årskurs 4, utan att man har kritik mot att detta ska ligga
            på rektorn. Man tycker att det i så fall borde ligga på huvudmannen
            och att det borde gälla i hela landet. Det är egentligen min åsikt
            också, men även jag har fått ge och ta i en förhandling med regeringspartierna.
          </note>
          <note>
            Det viktigaste för mig är att vi går i en riktning där vi kan
            införa tidigare utvärderingar så att elever får en återkoppling.
            När man till exempel frågar elever i Finland, som har tidigare
            betyg, om betyg säger de att de därigenom vet var de ligger och
            kan förbättra sig till nästa gång samt att de kan kommunicera
            till vårdnadshavare vilket stöd de har.
          </note>
          <note>
            Det är klart att detta är en del av denna reform, men glöm inte
            de andra delarna: lärarutbildningen, studiero och trygghet samt
            ett tydligt pedagogiskt ledarskap.
          </note>
          <note>
            Jag avslutar, fru talman, med att säga att det inte spelar någon
            roll vilka argument som tas upp här av Vänsterpartiet, för Vänsterpartiet
            är i grunden emot betyg i grundskolan.
          </note>
          <note>
            Anf. 54 DANIEL RIAZAT (V) replik:
          </note>
          <note>
            Fru talman! Jag behöver nog inte ens kommentera det som Roger
            Haddad nämnde angående Vänsterpartiets ställningstaganden kring
            betyg. Den som har läst vårt utbildningspolitiska program – och
            våra två föregående – vet var vi står i dessa frågor. Ingenstans
            står det att Vänsterpartiet är motståndare till betyg överlag,
            så låt oss avfärda detta.
          </note>
          <note>
            Det är också intressant hur Liberalerna försöker att föra bort
            fokus från det faktum att lärare redan i dag vet vilka insatser
            som behöver sättas in men inte kan göra det eftersom Liberalerna
            anser att det är viktigare att ge höginkomsttagare skattesänkningar
            än att ge resurser så att det finns fler lärare i skolan som kan
            hjälpas åt att ge det särskilda stödet. Det är exakt detta som
            händer. I kommuner där Liberalerna är med och styr skärs det ned
            på skolan; där satsas det inte på skolan. Där ser man eleverna
            som kunder, inte som elever som ska få stöd och få sin individuella
            anpassning.
          </note>
          <note>
            Det är detta som är verkligheten, och det är egentligen därför
            detta förslag kommer upp – för att föra bort fokus från det faktum
            att man inte litar på lärarna och forskningen och för att man
            helt enkelt inte vill sätta in de resurser som behövs. Man vill
            heller inte prata om den marknadsskola som har lett till att elever
            inte får det stöd de behöver.
          </note>
          <note>
            Låt oss vara ärliga från den här talarstolen! Liberalerna står
            här i dag och har tvingat med sig ett antal partier för att experimentera
            med våra barns framtid. Man har också tydligt sagt från talarstolen
            – Roger Haddad sa det tidigare – att det inte spelar någon roll
            vad någon, eller Vänsterpartiet, säger om den här frågan. Det
            spelar alltså ingen roll för Liberalerna vad lärare eller forskare
            säger eller vad i princip alla rapporter någonsin har sagt om
            betyg i den åldern, utan Liberalerna har redan bestämt sig.
          </note>
          <note>
            Det här är ett sätt att föra bort fokus från det som egentligen
            är problemen: marknadsskolan, resurserna till skolan, nedskärningarna
            och en del andra systemfel. Detta är Liberalerna skyldiga till.
          </note>
          <note>
            Anf. 55 ROGER HADDAD (L) replik:
          </note>
          <note>
            Fru talman! Hade det här varit en debatt i kommunfullmäktige
            i Västerås hade ordföranden knackat av ledamoten för att han inte
            höll sig till debattens kärna, nämligen införandet av betyg i
            årskurs 4.
          </note>
          <note>
            Detta handlar inte om friskolor, om resurser generellt eller
            om finansiering av skolsystemet, utan det handlar om hur vi kan
            gå från en kravlös skola och från en betygsfri skola, som ni har
            kämpat för i decennier. Ni har yrkat avslag på att införa krav
            på lärarlegitimation i skolan. Ni har röstat emot betyg i årskurs
            6, och ni kommer att rösta emot betyg i årskurs 4. Ni har ju motverkat
            allt som politiska skolreformer har syftat till för att lyfta
            kvaliteten och för att fokusera på kärnuppdraget i skolan.
          </note>
          <note>
            Jag beklagar det. Jag är glad att jag i dag står på en helt annan
            sida än Vänsterpartiet, som har motarbetat Liberalernas skolpolitik.
            Jag konstaterar att sju av åtta partier i Sveriges riksdag i eftermiddag
            kommer att rösta ja till regeringens proposition, och det välkomnar
            jag.
          </note>
          <note>
            En förkrossande majoritet i Sveriges riksdag kommer att skicka
            ut budskapet att kunskap är viktigt samt att det är viktigt att
            identifiera elevers behov tidigare, att sätta in stöd och att
            kunna bidra till att öka motivationen bland eleverna. Detta kommer
            tillsammans med många andra av de åtgärder som vi jobbar med –
            studiero, lärarutbildning, fortbildning av lärare, mobilfria klassrum
            eller vad det nu kan vara – att bidra till att kvaliteten ökar
            i svensk skola.
          </note>
          <note>
            Anf. 56 ANNIKA HIRVONEN (MP):
          </note>
          <note>
            Fru talman! Mitt anförande ska handla om eleverna – om tioåringarna
            som det här förslaget om möjlighet till betyg i årskurs 4 handlar
            om.
          </note>
          <note>
            Alla barn har rätt att få det stöd de behöver i skolan för att
            nå så långt de kan och utvecklas både som person och i alla ämnen.
            Alla elever behöver bli sedda och få det stöd de behöver tidigt
            i skolgången.
          </note>
          <note>
            När vi i Miljöpartiet klev in på Utbildningsdepartementet 2014
            kunde vi se att mest stöd gavs till elever i årskurserna 8 och
            9. Logiken var alltså att man väntade med att sätta in extra stöd
            till de sista årskurserna, då eleverna också skulle få betyg.
          </note>
          <note>
            Att sätta in stödet sent är inte bara dåligt därför att eleverna
            redan har hunnit missa mycket; en elev som till exempel har svårt
            med läsningen under åtta år i skolan tappar ju inte bara i svenskämnet
            utan också i varje annat ämne eftersom läsningen är grunden för
            allt lärande. Det är också dåligt för elevernas självkänsla att
            ständigt känna att man misslyckas och att man inte hänger med.
          </note>
          <note>
            Vi ville ändra på detta. Vi ville bryta kopplingen mellan betyg
            och det stöd som elever får för att de har olika utmaningar. Därför
            införde vi en läsa-skriva-räkna-garanti som riktar in sig på att
            tidigt upptäcka om barn har behov av särskilt stöd för att lära
            sig att läsa, skriva och räkna bra. Redan i förskoleklassen, och
            i årskurserna 1, 2 och 3, finns bedömningsstöd för lärare. Det
            är obligatoriskt att arbeta med att kartlägga och att ge stödet
            tidigt.
          </note>
          <note>
            Fru talman! Att alla elever behöver få det stöd de behöver tidigt
            är dock inte samma sak som att det är bra med tidigare betyg.
            Jag menar att dessa saker bör skiljas åt. Jag vill se till att
            varje barn som behöver stöd, till exempel för att lära sig att
            läsa bra, ska få det innan han eller hon ens har märkt att det
            gick lite knackigt – innan självkänslan ens hinner få sig en törn.
          </note>
          <note>
            Låt oss gå till frågan om betyg i årskurs 4. Vad vet vi om tidiga
            betyg? Det har gjorts en hel del forskningsstudier, och sammantaget
            kan man inte säga att elevernas kunskapsresultat förbättras av
            betyg. Det vi kan se är att tidiga betyg, alltså betyg på barn
            som är i lägre ålder, kan få negativa konsekvenser för barnens
            syn på sig själva och sitt lärande. Ett dåligt betyg tidigt kan
            få ett barn att känna att det är kört och att man är dålig – inte
            bara att det inte har gått så bra och att man inte har lärt sig
            så mycket ännu.
          </note>
          <note>
            Detta är någonting som vi i Miljöpartiet är väldigt oroliga för.
            Vi är oroliga för att utvärderingen av betyg i årskurs 6 visar
            att särskilt flickor riskerar en högre stress och psykisk ohälsa.
            Det är oroväckande.
          </note>
          <note>
            När vi förhandlade januariavtalet arbetade vi därför för att
            det inte skulle vara obligatoriskt för alla att införa betyg i
            årskurs 4 utan att det skulle vara ett beslut som fattades av
            rektor på den enskilda skolan efter samråd med lärarna. Det är
            ju de som arbetar i skolan, nära eleverna, som bäst kan bedöma
            konsekvenserna i sina elevgrupper och samtidigt kan sätta in insatser
            för att motverka de risker som finns med tidiga betyg.
          </note>
          <note>
            Därför är jag ganska upprörd över att redan nu ha sett hur skolhuvudmän,
            alltså ägare av skolor, har gått ut och bestämt att detta ska
            införas på alla deras skolor utan att det framgår hur lärarna
            har involverats på varje enskild skola. Det är viktigt att man
            följer lagen i den delen. Det är helt centralt för att undvika
            de negativa konsekvenser av tidigare betyg som vi tyvärr befarar.
          </note>
          <note>
            Fru talman! Det blir uppenbart att vi i Miljöpartiet, precis
            som tidigare, inte ser positivt på tidigare betyg. Det är en hållning
            som i stor utsträckning delas av både forskare, lärare och rektorer
            som har kunskap om vad betyg innebär. Vi har gått med på ett januariavtal
            där den här punkten ändå finns med, och avtal ska hållas. Vi har
            gjort vårt yttersta för att konsekvenserna av den här politiken
            ska gå att hantera och bli så milda som möjligt.
          </note>
          <note>
            Jag vill särskilt uppmärksamma att detta är viktigt i den tid
            vi nu befinner oss i, mitt under en pågående pandemi som har påverkat
            skolorna väldigt mycket. Även grundskolans tidigare årskurser,
            som inte har omfattats av rekommendationer om distansundervisning,
            har påverkats av pandemin med hög frånvaro på grund av milda symtom,
            både hos elever och hos lärare, och kanske också ibland på grund
            av rädsla för smittspridning. Därför är det extra viktigt för
            oss att understryka att detta alltså inte är någonting som man
            måste genomföra, framför allt inte nu.
          </note>
          <note>
            Generellt sett är det viktigt att beakta att olika reformer på
            skolans område också tar tid – tid från lärarnas undervisning,
            tid från rektors pedagogiska ledarskap och såklart även tid från
            eleverna. Därför är det betydelsefullt att detta är just frivilligt
            och att vi inte tvingar på alla skolor en stor och omfattande
            reform.
          </note>
          <note>
            Fru talman! I den här debatten har det varit mycket diskussion
            om den utvärdering som det beslutades om i samband med att försöket
            med betyg i årskurs 4 infördes. Jag är övertygad om att den utvärderingen
            också kommer att bli ett viktigt beslutsunderlag för de rektorer
            som överväger att införa betyg i årskurs 4 på sina skolor efter
            att det här året är slut.
          </note>
          <note>
            Fru talman! Vi i Miljöpartiet tycker att det allra viktigaste
            är att vi ser till att varje barn får det stöd det behöver tidigt
            i skolan. Det ska inte vara villkorat med att man också får ett
            betyg, utan det ska ta sin utgångspunkt endast i barnets behov
            så att barnet kan nå så långt som möjligt.
          </note>
          <note>
            Med det yrkar jag bifall till utskottets förslag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 14 Extra ändringsbudget för 2021 – Vissa ändrade regler inom
            sjukförsäkringen
          </note>
          <note>
            Finansutskottets betänkande 2020/21:FiU41
          </note>
          <note>
            Extra ändringsbudget för 2021 – Vissa ändrade regler inom sjukförsäkringen
            (prop. 2020/21:78)
          </note>
          <note>
            föredrogs.
          </note>
          <note>
            Anf. 57 ÅSA WESTLUND (S):
          </note>
          <note>
            Fru talman! Vi befinner oss i ett väldigt allvarligt läge. Antalet
            fall av covid-19 ökar. Sverige har i många regioner en väldigt
            hög smittspridning, inte minst i den som vi befinner oss i. Nya
            mutationer av viruset har också observerats.
          </note>
          <note>
            Samtidigt har våren slagit till med stor kraft i delar av landet.
            Ljuset återvänder, och med det kanske också ett visst hopp om
            framtiden. Regio ­ nerna jobbar nu för fullt med att vaccinera.
            Över 720 000 personer har fått sin första dos vaccin, och nästan
            250 000 människor har fyllt på med dos nummer två.
          </note>
          <note>
            De hälsomässiga effekterna av en snabb och effektiv vaccinering
            går inte att överskatta. Varje vaccindos är också en injektion
            i den ekonomiska återhämtningen. Men framför allt innebär det
            att allt fler äntligen får krama någon de saknat – en farmor eller
            farfar, en mamma, en bror eller en vän.
          </note>
          <note>
            Jag vet att det är många som är trötta på att vänta på detta.
            Det är jag också. Men pandemin är inte över. Vi får inte slappna
            av än. Vi behöver fortsätta att hjälpas åt för att stoppa smittspridningen.
            Håll avstånd! Jobba hemma om du kan! Håll i och håll ut! Det handlar
            fortfarande om att rädda människoliv.
          </note>
          <note>
            Fru talman! Pandemin har satt ljuset på flera brister i vårt
            samhälle. Personalen inom sjukvården och omsorgen behöver verkligen
            bättre arbetsvillkor. Krisberedskapen behöver öka. Sjukförsäkringen
            behöver förbättras.
          </note>
          <note>
            Sjukförsäkringen är en central del av den svenska välfärden.
            Den är till för att minska den ekonomiska utsattheten och skapa
            trygghet för den som drabbas av sjukdom. Alla som kan arbeta ska
            arbeta, men man ska också veta att samhället den dagen man inte
            kan arbeta finns där och ger det stöd som behövs för att man ska
            komma tillbaka i arbete igen – men också stöd rent ekonomiskt
            under den tid man är sjuk. Därför måste sjukförsäkringen förbättras.
          </note>
          <note>
            I dag ska riksdagen besluta om en förändring för att bryta den
            utveck ­ ling som accelererat under 2020, då vi har sett att allt
            fler har utförsäkrats efter 180 dagar. Framför allt gäller det
            många med psykiatrisk diagnos, många kvinnor med utmattningssyndrom.
            Under 2020 tillkom också en ny stor grupp, nämligen de med långtidscovid.
          </note>
          <note>
            Avslagen efter 180 dagar har ökat kraftigt. För att exemplifiera:
            År 2018 var det 21 procent av alla sjukfall som fick avslag mellan
            dag 180 och dag 364. Motsvarande siffra till och med oktober 2020
            var 40 procent, och då var det alltså två månader kvar på året.
          </note>
          <note>
            Det är angeläget att människor får bättre förutsättningar att
            genomgå den vård, behandling och rehabilitering de behöver för
            att bli friska och kunna återgå i arbete. Vi genomför nu den här
            förändringen av bedömningen vid dag 180 som ett första steg mot
            en bättre sjukförsäkring. Den innebär att färre kommer att utförsäkras.
            Hela samhället tjänar på att fler människor på det här sättet
            får bättre förutsättningar att komma tillbaka i arbete. Det är
            glädjande att det här i dag finns en majoritet för detta beslut.
          </note>
          <note>
            Jag noterar dock att bland andra Moderaterna säger nej till regeringens
            förslag. De vill inte minska utförsäkringarna vid 180 dagar. De
            vill i sin budgetmotion för 2021 behålla eller skärpa de tuffare
            reglerna för dem som drabbats av exempelvis cancer eller psykisk
            sjukdom och enbart förbättra för dem som drabbats av långtidscovid,
            detta enligt den reservation som finns på bordet. Det är ett ogenomtänkt
            förslag, och i sak skulle det innebära enorma orättvisor.
          </note>
          <note>
            Det finns många patientgrupper med liknande problematik som långtidssjuka
            i covid-19. De har alla gemensamt att det finns liten kunskap
            om dem i hälso- och sjukvården, att sjukdomen ger diffusa symtom
            och att prognosen för när återgång i arbete kan ske är oklar.
            Det mest rättssäkra och logiska är att behandla alla med liknande
            problematik likadant.
          </note>
          <note>
            Sjukförsäkringen är också en försäkring som ska ge skydd när
            man inte kan arbeta. Det är alltså arbetsförmågan som ska vara
            avgörande för rätten till sjukpenning, inte vilken diagnos du
            har.
          </note>
          <note>
            Det här är viktigt eftersom människor kan ha helt olika arbetsförmåga
            även om de har samma sjukdom. Vi blir inte sjuka på exakt samma
            sätt. Det om något borde vi väl ha lärt oss under det här pandemiåret.
            Vissa dör av covid-19, och andra märker inte ens att de har det.
            Därför måste det ju vara hur sjuk du är och hur det påverkar din
            arbetsförmåga som avgör vilket stöd du ska ha, inte vilken sjukdom
            du fått.
          </note>
          <note>
            Det skulle också vara väldigt svårt för hälso- och sjukvården
            och Försäkringskassan att identifiera just gruppen långtidssjuka
            i covid-19. Många har inte testats. Och vid samsjuklighet skulle
            det vara svårt, för att inte säga omöjligt, för Försäkringskassan
            att avgöra vilken av de bakomliggande sjukdomarna som sätter ned
            arbetsförmågan.
          </note>
          <note>
            Fru talman! Coronapandemin är i första hand en fråga om liv och
            hälsa. Men det är också en fråga om ekonomi. Sedan pandemin bröt
            ut har vi tack vare urstarka statsfinanser kunnat skjuta till
            historiska belopp för att skyd ­ da jobb och företag. Det har
            gjort skillnad. Stödet för korttidspermittering har omfattat 600
            000 svenskar. Hundratusentals löntagare har därmed kunnat gå ned
            i arbetstid och undvika risken att bli av med jobbet.
          </note>
          <note>
            Men inget land och ingen regering kan rädda alla jobb. Därför
            har vi också stärkt tryggheten genom att höja a-kassan samtidigt
            som vi investerat i 30 000 nya utbildningsplatser i Kunskapslyftet
            . Den som blir arbetslös ska möta trygghet men också goda möjligheter
            att ställa om till ett nytt yrke.
          </note>
          <note>
            Det har hela tiden varit osäkert hur den här krisen skulle utvecklas,
            inte minst hur länge den skulle fortgå. Det har också varit viktigt
            att få ut stödpengarna fort. Det har gjort att de ekonomiska stöden,
            som inte fanns över huvud taget när vi kom in i pandemin, har
            behövt byggas upp från grunden och justeras alltmedan pandemin
            fortsätter. De är inte framtagna i lugn och ro, utan de är framtagna
            för att kunna komma på plats så fort som möjligt. Då upptäcker
            vi också brister som vi behöver rätta till under arbetets gång.
          </note>
          <note>
            Flera gånger har därför utskottet i bred enighet kunnat enas
            om tillkännagivanden till regeringen för att förbättra krisstöden.
            Just ett sådant initiativ klubbades nyligen här i kammaren i betänkandet
            Mer träffsäkra krisstöd för företag för att möta coronapandemins
            konsekvenser . Då upp ­ man ­ ade ett enigt utskott regeringen
            att förändra reglerna i omsättningsstödet för enskilda näringsidkare
            så att de som fått arbetslöshetsersättning eller varit föräldralediga
            eller sjukskrivna också skulle kunna få omsättningsstöd. Det var
            ett bra och viktigt initiativ.
          </note>
          <note>
            Det som föreslås i dagens betänkande är för det första att man
            ska kunna vidta vissa marknadsföringsåtgärder samtidigt som man
            uppbär a ‑ kassa. Det är rimligt och något som vi ställer oss
            bakom. Det andra förslaget innebär att man som enskild näringsidkare
            ska kunna ta uppdrag samtidigt som man har a-kassa.
          </note>
          <note>
            Det är som sagt bra att vi i utskottet kan föra en öppen dialog
            om hur krisstöden kan justeras för att bättre nå ut till dem som
            behöver det mest. Men att bara en vecka efter att riksdagen uppmanat
            regeringen att lösa ett problem på ett sätt lämna in ett nytt
            initiativ där man vill att regeringen ska lösa delvis samma problem
            men på ett helt annat sätt är inte seriöst.
          </note>
          <note>
            Förslaget som nu föreslås av finansutskottet beskrivs som en
            kris ­ åtgärd, trots att alla vet att det är en mycket omfattande
            och komplicerad förändring av reglerna för arbetslöshetsersättningen
            som föreslås. Det skulle kräva år av utredningsarbete för att
            undvika att människor hamnar i kläm, och inte på något sätt skulle
            det underlätta situationen för enskilda näringsidkare här och
            nu. Att hävda det är inget annat än väldigt oseriöst.
          </note>
          <note>
            Därmed yrkar jag bifall till reservationen under beslutspunkt
            3 och bifall till förslaget i betänkandet i övrigt.
          </note>
          <note>
            Anf. 58 MARIA MALMER STENERGARD (M):
          </note>
          <note>
            Fru talman! Det börjar med att det sticker i fingrarna. Hjärtat
            bankar hårt. Sedan går det inte längre. Tårarna kommer, och de
            slutar inte att rinna. Till slut svartnar det.
          </note>
          <note>
            Det tar sig olika uttryck, men allt fler drabbas av psykisk sjukdom.
            Sedan 2014 är det den vanligaste orsaken till att man sjukskrivs.
            Oftast är det kopplat till depressioner och ångestsyndrom. Kvinnor
            drabbas hårdare än män, och kvinnor i offentlig sektor är överrepresenterade
            i statistiken.
          </note>
          <note>
            Den psykiska ohälsan har blivit en folksjukdom, och den är lömsk.
            När stressen ökar kommer stickandet i fingrarna tillbaka. Ett
            brutet ben läker, även om det också tar tid. Men vi vet hur. När
            själen är trasig är det inte alltid lika lätt. Det kan ta längre
            tid, och det kräver ofta mer.
          </note>
          <note>
            Fru talman! När allt rämnar ska samhället finnas där och fånga
            upp oss. Det är vi överens om i den här kammaren, från vänster
            till höger. I Sverige är vi beredda att avstå ganska mycket för
            en försäkring som träder in när vi behöver den som bäst. När det
            fungerar, när skyddsnätet är vävt av starka trådar, ökar tilliten.
            Men när nätet vävs allt glesare och vi ser hur nära och kära faller
            igenom och faller handlöst, då minskar tilliten. Förtroendet för
            oss, som ytterst ska se till att skyddet fungerar, naggas i kanten.
            Med tiden försvinner det.
          </note>
          <note>
            När vi är som svagast ska samhället vara som starkast. Om detta
            handlar den här debatten.
          </note>
          <note>
            Sedan nuvarande socialdemokratiskt ledda regering tog över makten
            har antalet som nekas sjukpenning efter dag 180 ökat markant trots
            att vi har haft exakt samma lagstiftning. Det är alltså inte framför
            allt lagen det är fel på utan den här regeringens bristfälliga
            ledning och styrning av de egna myndigheterna.
          </note>
          <note>
            De förslag som lämnas i propositionen träffar snett och brett,
            och i stället för att åtgärda det som är fel riskerar man att
            göra redan sjuka ännu sjukare. Är det något som vi människor mår
            riktigt dåligt av är det utanförskap. Att under lång tid stå utanför
            den gemenskap som en arbetsplats erbjuder riskerar att göra oss
            ännu sjukare.
          </note>
          <note>
            Riksrevisionen har riktat allvarlig kritik mot Försäkringskassan,
            Ar ­ betsförmedlingen och de statliga arbetsgivarna för deras
            bristande insatser för att underlätta för personer som har varit
            sjukskriv na att återgå i arbete. Många sjukskrivna erbjuds inte
            omställningsmöte, och i genomsnitt vart tredje sjukskrivningsärende
            hos statliga arbetsgivare saknar dokumenta ­ tion. Denna kritik
            faller tungt på regeringen, som har att leda och styra myndigheterna.
          </note>
          <note>
            Vi moderater kräver att regeringen tar sitt ansvar och att regeringen
            och myndigheterna gör sitt jobb för att rehabiliteringskedjan
            ska fungera som den är tänkt. Men i stället för att ta ansvar
            för de egna besluten och de egna misstagen vänder man sig till
            riksdagen för att efterfråga en ny, mycket trubbig lagstiftning.
          </note>
          <note>
            Fru talman! Möjligheterna och drivkrafterna att agera för att
            hjälpa människor tillbaka till arbetslivet måste stärkas för samtliga
            aktörer i sjukförsäkringssystemet: den enskilde, arbetsgivaren,
            läkaren och handläggaren på Försäkringskassan.
          </note>
          <note>
            Här vill jag särskilt lyfta fram att man använder sig alldeles
            för lite av möjligheten till förebyggande sjukpenning.
          </note>
          <note>
            Inspektionen för socialförsäkringen har nyligen konstaterat att
            regelverket inte fungerar. De framhåller att alltför få personer
            med psykisk ohälsa eller diffusa fysiska besvär får förebyggande
            sjukpenning. Det är särskilt allvarligt mot bakgrund av den kraftiga
            ökning som har skett av sjukskrivningar kopplade till just psykiatriska
            diagnoser.
          </note>
          <note>
            Försäkringskassan, som har avstyrkt förslaget i den här propositionen,
            ser en risk att försäkrade, arbetsgivare och hälso- och sjukvård
            kommer att uppfatta de nya undantagen som att de har längre tid
            på sig i rehabiliteringsarbetet, det vill säga att de kan skjuta
            upp viktiga insatser som behövs för att människor ska kunna återgå
            i arbete.
          </note>
          <note>
            Sveriges Kommuner och Regioner menar att en annan tillämpning
            av det befintliga regelverket skulle kunna avhjälpa de problem
            som man vill lösa utan förändringar i lagstiftningen, det vill
            säga att den här lagändring ­ en inte behövs om myndigheterna
            sköter sitt jobb.
          </note>
          <note>
            Det förslag som vi debatterar i dag siktar alltså bredvid målet.
            I stället för att städa framför egen dörr och se till att staten
            följer sina egna regler slår man sönder rehabiliteringskedjan
            genom ny lagstiftning. Man försvårar i själva verket för människor
            att komma tillbaka i arbete.
          </note>
          <note>
            Fru talman! Det som går som en röd tråd genom regeringens politik
            och den här propositionen är att arbetslinjen nedmonteras. Regeringen
            har avvecklat den bortre tidsgränsen i sjukförsäkringen och sagt
            att man permanent vill avskaffa karensavdraget. Förslaget i propositionen
            innebär betydande risker för en återgång till de väldigt höga
            sjuktal som Sverige brottades med under början av 2000-talet.
            I stället för att vidta verkningsfulla åtgärder för dem som är
            sjuka genomför man en trubbig lagändring som i praktiken riskerar
            att leda till att människor kommer längre från arbetsmarknaden.
            Det är inte att ta ansvar, och det kan vi moderater inte acceptera.
          </note>
          <note>
            Fru talman! I spåren av covid-19 har sjukfrånvaron ökat markant.
            Pandemin har inneburit en exceptionell situation som har ställt
            krav på excep ­ tionella åtgärder.
          </note>
          <note>
            Vi moderater har under pandemin varit drivande bakom viktiga
            förslag såsom tillfälligt slopat karensavdrag och en utökning
            av den förebyggande sjukpenningen för riskgrupper. Det har varit
            nödvändigt för att stoppa smittspridningen och skydda särskilt
            utsatta personer. Men när den excep ­ tionella situationen är
            över måste de tillfälliga åtgärderna rullas tillbaka, och ekonomin
            måste tillbaka till balans. Det är avgörande om samhället ska
            kunna stå starkt när nästa kris slår till.
          </note>
          <note>
            Vad gäller långtidssjuka i covid-19 råder ett mycket svagt kunskapsläge
            om sjukdomsförloppet, och allt fler larmar om långvariga, diffusa
            och återkommande symtom. Detta försvårar möjligheten till rehabilitering
            och återgång i arbete, vilket motiverar att dessa personer även
            efter dag 180 kan prövas mot sin ordinarie arbetsgivare. Därför
            föreslår vi ett sådant tillfälligt undantag fram till dess att
            kunskapsläget är bättre.
          </note>
          <note>
            Slutligen, fru talman, vill jag kort beröra det tillkännagivande
            som riksdagen i dag lämnar till regeringen genom det här betänkandet
            och som inte rör sjukförsäkringen.
          </note>
          <note>
            Vi moderater har under krisen varit drivande för ett bättre stöd
            till småföretagarna och de enskilda näringsidkarna. Därför har
            vi också fått till stånd ett starkare omsättningsstöd för dem.
            Men vi menar att enskilda näringsidkare under den pågående krisen
            bör ha möjlighet att åta sig enstaka uppdrag som är begränsade
            i tid eller inkomst trots att de får arbetslöshetsersättning.
            På så sätt blir verksamheten lättare att återuppta när pandemiläget
            har förändrats. Självklart ska då en avräkning göras i dessa fall.
            Jag är väldigt glad att vi kunnat samla en riksdagsmajoritet bakom
            detta förslag.
          </note>
          <note>
            Med det, fru talman, yrkar jag bifall till reservation nummer
            1.
          </note>
          <note>
            Anf. 59 ÅSA WESTLUND (S) replik:
          </note>
          <note>
            Fru talman! Det döljer sig en sensation i Moderaternas reservation
            i det här betänkandet: Moderaterna har tagit ett litet steg och
            erkänt att sjuka faktiskt inte blir friska av att bli av med sin
            sjukersättning.
          </note>
          <note>
            I sin reservation skriver Moderaterna att de som drabbas av långtids
            ­ covid ska slippa få sin arbetsförmåga prövad gentemot hela arbetsmarkna
            ­ den vid 180 dagar. Det är bra, verkligen bra, för ingen blir
            ju frisk av att bli av med sin ekonomiska trygghet.
          </note>
          <note>
            Men Moderaterna vill fortfarande försämra sjukförsäkringen och
            bland annat återinföra den stupstock som gjorde att 100 000 personer
            kastades ut från försäkringen under alliansåren trots att de saknade
            arbetsförmåga.
          </note>
          <note>
            Fru talman! Jag och Maria Malmer Stenergard är överens om att
            människor med långtidscovid inte blir friska av att förlora sin
            sjukersättning. Men varför tror Maria Malmer Stenergard att människor
            som drabbas av cancer eller psykisk sjukdom med liknande symtom
            som de med långtids ­ covid skulle bli friska av att förlora sin
            ekonomiska trygghet?
          </note>
          <note>
            Anf. 60 MARIA MALMER STENERGARD (M) replik:
          </note>
          <note>
            Fru talman! Tack, Åsa Westlund, för frågan!
          </note>
          <note>
            Vi vet ju från forskningen att längre sjukfall gör det svårare
            att komma tillbaka till arbete och egen försörjning.
          </note>
          <note>
            Socialdemokraternas ganska raljanta utgångspunkt här är att männi
            ­ skor ska vara hemma. Vår utgångspunkt är att människors kraft
            och arbets ­ förmåga ska kunna tas till vara. Ett starkt skyddsnät
            ska inte viras runt oss, utan det ska fånga upp oss när vi faller.
          </note>
          <note>
            Men ingen som blir sjuk ska stå ensam. Man ska få full stöttning
            för att så snabbt som möjligt bli frisk, återgå till att kunna
            försörja sig själv och återgå till den gemenskap som ett arbete
            innebär.
          </note>
          <note>
            Jag och många med mig, bland annat remissinstanserna här, är
            oroliga över att de uppskjutna tidsgränser som regeringen vill
            driva igenom för alla ska leda till att de olika aktörerna i rehabiliteringskedjan
            inte tar sitt ansvar och sätter in tillräckligt tydliga och tidiga
            åtgärder.
          </note>
          <note>
            Åsa Westlund vet, eller borde veta, att det finns undantag som
            hjälper dem som drabbats av exempelvis cancer.
          </note>
          <note>
            Vi moderater vill också gärna se en utredning av en annan rehabiliteringskedja
            för dem med psykiatriska diagnoser för att det ser så annorlunda
            ut och man kan behöva helt annan stöttning jämfört med ”traditionella”
            sjukdomsfall, till exempel att man brutit ett ben.
          </note>
          <note>
            Jag skickar en fråga tillbaka: Hur ser Socialdemokraterna på
            möjligheten att titta på en annan typ av rehabiliteringskedja
            när det gäller just psykiatriska diagnoser?
          </note>
          <note>
            Anf. 61 ÅSA WESTLUND (S) replik:
          </note>
          <note>
            Fru talman! Jag är av åsikten att vi måste göra något väldigt
            snabbt. Det som händer är att många utförsäkras, och då måste
            vi agera. Det vi har på bordet nu är ett första steg för att få
            en bättre sjukförsäkring.
          </note>
          <note>
            För oss är det viktigt att välfärden finns där när vi behöver
            den, och att få samhällets stöd innebär inte bara att man får
            rehabilitering. Det är viktigt, men i det socialdemokratiska välfärdssamhället
            innebär det också att man får ekonomiskt stöd. Människor som har
            drabbats av utmattning och psykisk sjukdom slipper oroa sig också
            för att sälja huset när de behöver fokusera på att bli friska.
          </note>
          <note>
            Jag tror inte att vare sig jag eller Maria Malmer Stenergard
            är de som ska avgöra hur olika diagnoser fungerar. Jag tror att
            det är en farlig väg att gå att tro att vi politiskt kan definiera
            det så som Moderaterna gör här. De säger att om man har vissa
            diagnoser ska man få en rättighet och om man har andra ska man
            ha något annat – trots att man har samma arbetsförmåga. Jag tror
            att det är en jättefarlig väg att gå.
          </note>
          <note>
            Er politik hänger helt enkelt inte ihop på den här punkten –
            om ni inte står för något helt annat än diagnosbaserad sjukförsäkring,
            och det vore verkligen att ge upp den arbetslinje som har varit
            det ni stått för i politiken.
          </note>
          <note>
            Just när det gäller långtidscovid har ni insett att människor
            inte blir friska av att få sämre ekonomisk ersättning. Men ni
            håller fast vid att de som har andra, liknande symptom fortfarande
            ska få betydligt sämre ekonomisk ersättning.
          </note>
          <note>
            Vi är överens om rehabiliteringen, men den ekonomiska ersättningen
            är vi inte överens om. Varför tror ni fortfarande att människor
            med andra sjukdomar än långtidscovid skulle bli friskare av att
            bli fattiga?
          </note>
          <note>
            Anf. 62 MARIA MALMER STENERGARD (M) replik:
          </note>
          <note>
            Fru talman! Jag delar verkligen Åsa Westlunds oro över den utveckling
            vi sett inom sjukförsäkringen – att så otroligt många fler nekas
            sjuk ­ penning efter dag 180. Men jag förstår över huvud taget
            inte hur man kan vara i så total avsaknad av självkritik från
            regeringens sida när ingenting i lagstiftningen har ändrats. Det
            som har ändrats är regeringens styrning av myndigheterna som över
            huvud taget inte fungerar. Dessutom gav reger ­ ingen ett tydligt
            direktiv till myndigheten 2015 om att man skulle minska sjukpenningen.
            Det här är alltså ett resultat av regeringens egen förda politik.
          </note>
          <note>
            Men det ser väl inte lika bra ut på Instagram om socialförsäkringsministern
            skulle skriva: ”Nu har vi tagit tag i ledningen och styrningen.
            Vi har begått allvarliga misstag. Nu ska vi se till att de som
            har drabbats av att myndigheterna inte gör sitt jobb verkligen
            får hjälp.” Det ser mycket bättre ut att gå med en megafon på
            Instagram och visa att man har klubbat igenom en ny lag i riksdagen.
          </note>
          <note>
            Problemen kommer dock att bestå. Kommer Socialdemokraterna att
            se till nu att lagstiftningen fungerar och att de avgörande aktörerna
            i rehabiliteringen gör sitt jobb? Jag betvivlar det. Man verkar
            vara mer intresserad av symbolpolitik, vilket jag beklagar.
          </note>
          <note>
            När vi talar om människor som blir tvungna att sälja sina hus
            tycker jag att vi ska tala om alla de stackars människor som befinner
            sig och har befunnit sig i riskgrupp. De har väntat i månader
            på att få någon form av ersättning. Flera av dem har fått välja
            att antingen ta lån eller att gå till jobbet med livet som insats.
            När det väl kom en ersättning på plats slutade den att gälla och
            de blev utan ersättning under två olika glapp. Detta är att utsätta
            människor för fara, fru talman.
          </note>
          <note>
            Anf. 63 JULIA KRONLID (SD):
          </note>
          <note>
            Fru talman! Jag vill börja med att tacka för möjligheten att
            få debattera finansutskottets betänkande. Jag gör det då det framför
            allt rör sjukförsäkringsfrågor. Vi debatterar i dag som sagt finansutskottets
            betänkande 41 Extra ändringsbudget för 2021 – Vissa ändrade regler
            inom sjukförsäkringen .
          </note>
          <note>
            Jag vill inledningsvis yrka bifall till vår reservation i betänkandet
            och vill vara tydlig med att det inte innebär att vi är emot lagändringen.
            Tvärt ­ om välkomnar vi propositionen. Vi önskar bara att regeringen
            hade kunnat gå ett steg längre och gjort förändringen bättre så
            att den gör ännu mer nytta.
          </note>
          <note>
            Fru talman! Innan Socialdemokraterna 2014 återigen kom i regeringsställning
            var kritiken högljudd mot Reinfeldts åtstramningar inom sjukförsäkringen
            för att långtidssjukskrivna skulle återgå till arbetsmarknaden.
            Många hoppades nog på en mer human sjukförsäkring. Jag tror dock
            att få ens kunde drömma om att Socialdemokraterna skulle dra åt
            svångremmen ytterligare inom sjukförsäkringen och slå rekord i
            antalet utförsäkringar.
          </note>
          <note>
            Nu handlade det heller inte längre om arbetsmarknadsåtgärder
            för långtidssjukskrivna, som kanske hade varit sjukskrivna i flera
            år, utan om tydliga signaler om att få ned antalet sjukskrivna.
            Detta ledde till att man slaviskt skulle följa rehabiliteringskedjans
            tidsgränser som i praktiken omvandlade den till en utförsäkringskedja
            mer än en rehabiliteringskedja. Ef ­ ter 180 dagar räcker det
            inte ens att du har cancer, är sängliggande eller har svåra följder
            av långtidscovid för att du ska undslippa utförsäkring.
          </note>
          <note>
            Vi har fått ta del av otaliga berättelser om svårt sjuka personer
            som utförsäkrats och fått beskedet att de borde arbeta. För inte
            länge sedan läste jag exempelvis om Jessica som var sjuk i ME
            och var sängliggande i 22 timmar om dygnet. Även hon skulle nekas
            ersättning och fick uppmaningen att börja arbeta. För en del har
            det gått så illa att de efter dessa besked helt har tappat hoppet
            och i desperation valt att avsluta sitt liv. Dessa inhumana utförsäkringar
            måste få ett slut, och människor måste i stället få adekvat stöd,
            rehabilitering och ekonomisk trygghet.
          </note>
          <note>
            Fru talman! Problemet har varit att efter 180 dagar prövas personer
            som varit sjuka mot en fiktiv arbetsmarknad, alltså mot jobb som
            inte finns på riktigt. Detta görs trots att det enligt lagens
            förarbeten fanns en avsikt att man skulle få möjlighet att prövas
            mot anpassade arbeten. Dessa skulle finnas tillgängliga på riktigt,
            inte bara i teorin, och om man sedan kanske tackade nej till dem
            blev man utförsäkrad. Men i verkligheten har många fått besked
            från Försäkringskassan att de i teorin skulle klara av ett lugnt
            arbete där de får vila mycket och som inte är kognitivt utmanande.
            Med motiveringen att de i teorin skulle kunna ta ett sådant jobb
            – som inte finns – får de ingen sjukpenning.
          </note>
          <note>
            När dessa personer sedan går till Arbetsförmedlingen får de beskedet
            att några sådana jobb inte finns och att man inte kan förmedla
            några så ­ dana. Detta räknas då som att de har förhinder att
            ta jobb. För att strö ytter ­ ligare salt i såren riskerar de
            därför att bli av med sin sjukpenninggrun ­ d ­ ande inkomst och
            hamna i en svår ekonomisk situation.
          </note>
          <note>
            Detta är helt oacceptabelt och något som Socialdemokraterna varit
            med om att skapa genom sina tydliga direktiv om att få ned antalet
            sjukpenningdagar. Sverigedemokraterna har länge kritiserat detta.
            Sedan valet 2018 har vi föreslagit att man helt och hållet ska
            slopa prövningen dag 180 mot normalt förekommande arbete. I stället
            bör man begränsa prövningen till konkret angivet arbete inom det
            egna kompetensområdet.
          </note>
          <note>
            Det här är ett förslag som vi även i dag lyfter fram i vår reservation.
            Regeringen borde utreda detta för att verkligen göra skillnad
            i sjukförsäkringen. Tyvärr har förslaget även tidigare avfärdats
            av samtliga övriga partier, och utförsäkringarna dag 180 har fortsatt
            med svåra komplikationer och konsekvenser för de enskilda som
            drabbats som följd.
          </note>
          <note>
            Detta har drabbat alla olika slags diagnoser. Förbättringar av
            sjukförsäkringen ska givetvis gälla alla.
          </note>
          <note>
            Under coronapandemin har den bristfälliga sjukförsäkringen blivit
            blottad i ljuset när också personer med långtidscovid utförsäkrades.
            Sjuksköterskor som har slitit hårt för vår skull under pandemin
            och har gjort allt i sin makt för att rädda liv skulle sedan mötas
            av beskedet att de skulle utförsäkras bara för att de i teorin
            skulle kunna ta ett annat jobb innan de ens fått chansen att tillfriskna
            och återgå i arbete som sjuksköterskor.
          </note>
          <note>
            Fru talman! Vi lade fram ett förslag i socialförsäkringsutskottet
            om att helt och hållet slopa 180-dagarsgränsen, och Vänsterpartiet
            lade fram liknande förslag. Men dessa röstades ned. Senare gick
            det dock upp för regeringen att förslagen kanske inte var så tokiga
            ändå. Då lade man själv fram ett förslag om att tillfälligt slopa
            180-dagarsgränsen. Gott så!
          </note>
          <note>
            Nu står vi här i dag med en mer långsiktig lagändring som vi
            i Sverige ­ demokraterna välkomnar även om vi inte tycker att
            den är tillräcklig. Den går ut på att det ska bli lättare att
            göra undantag från att prövas mot en bred arbetsmarknad med normalt
            förekommande arbeten med utförsäkring som följd.
          </note>
          <note>
            För att det inte ska uppstå några missförstånd: Vi är till hundra
            procent för lättnader dag 180. Vår reservation handlar inte om
            att vara emot förslaget, utan vi vill tvärtom gå längre än regeringen.
            Med tanke på att det även funnits ministrar som missförstått ordningen
            i riksdagen och twittrat i tron på att en reservation per automatik
            handlar om att vilja avslå en proposition kände jag mig nödgad
            att vara övertydlig gällande detta.
          </note>
          <note>
            Det som, fru talman, framkommit i flera remissvar från Saco,
            Funk ­ tionsrätt Sverige och Nationell Samverkan för Psykisk Hälsa
            är att över ­ vägande skäl borde tillämpas för att få undantas
            från att prövas mot hela arbetsmarknaden även när den försäkrade
            bedöms kunna återgå på deltid hos arbetsgivaren senast dag 365.
            Det skulle ske på en lägre nivå än när man arbetade när man insjuknade.
            Vi instämmer i dessa remissvar.
          </note>
          <note>
            För en person som drabbats av utmattning, till exempel av utbrändhet,
            kan det vara oerhört viktigt att få återgå till arbetet i små
            steg. Givetvis måste detta kunna göras hos den egna arbetsgivaren
            trots ett års sjukskrivning. Att en person mitt inne i en rehabiliteringsprocess
            för utbrändhet riskerar att utförsäkras bara för att det på Försäkringskassan
            bedöms att personen inte kan återgå i samma nivå som tidigare
            efter ett år anser vi tar bort udden, syftet och n yttan med de
            lättnader som nu ska göras.
          </note>
          <note>
            Det här kan också handla om en person med långtidscovid där återhämtningen
            kan ta lång tid . Om en sjuksköterska efter ett år kan återgå
            till deltid och sedan långsamt t rappa upp till samma nivå som
            tidigare är det fullt tillräckligt för oss för att man ska slippa
            bli utförsäkrad . Vi anser inte att regeringens åtgärd upp fy
            ller det som den egentligen borde när brasklapp en att det måste
            vara samma nivå som tidigare fortfarande finns kvar .
          </note>
          <note>
            J ag anser att det är beklagligt att det bara är vi i Sverigedemokraterna
            som vill ge män n iskor möjligheten att efter ett års sjukskrivning
            försiktig t och stegvis återgå till arbete på deltid hos sin tidigare
            arbetsgivare. Givetvis ska dessa lättnader inte ta bort tidiga
            insatser för rehabilitering.
          </note>
          <note>
            Det finns även skäl att se över de regler som gäller efter dag
            365. Vi har flera förslag om det och kommer att återkomma till
            dem i ett annat betänkande i socialförsäkringsutskottet.
          </note>
          <note>
            Fru talman! Sist men inte minst behandlas i detta betänkande
            ett förslag i fråga om enskilda näringsidkares rätt till arbetslöshetsförsäkring
            och deras möjlighet att ta enskilda begränsade uppdrag trots att
            de uppbär ersättning. Under pandemins framfart har de allra minsta
            företagen drabbats allra hårdast. Regeringens senfärdighet har
            försatt många enskilda närings ­ idkare i en helt ohållbar situation,
            då utbetalningar dröjt och företag väntat i månader på den hjälp
            de blivit lovade. Att enskilda näringsidkare ska kunna nyttja
            arbetslöshetsförsäkringen och ta begränsade uppdrag ser vi därför
            som ett bra förslag för att rädda de småföretagare som i grunden
            är livskraftiga, så i denna del stöder vi givetvis utskottets
            förslag.
          </note>
          <note>
            Anf. 64 HANS EKLIND (KD):
          </note>
          <note>
            Fru talman! En naturlig utgångspunkt för den diskussion som äger
            rum här och nu kring socialförsäkringssystemets utformning och
            justering av densamma är att vi ska ta till vara både mänskliga
            och samhälleliga resurser. I denna extra ändringsbudget föreslår
            regeringen en justering för att underlätta för vissa sjukskrivna
            att bli färdigrehabiliterade. Vi kristdemokrater är positiva till
            regeringens förslag i denna del; systemet är till för att stödja
            människan, och när problem uppstår ska vi inte blunda för dessa.
          </note>
          <note>
            Vi har dock två yrkanden med anledning av denna extra ändringsbudget.
            För det första anser vi att man måste utvärdera rehabiliteringsprocessen
            för att säkerställa att rehabiliteringen inte försenas. För det
            andra anser vi att man trots de förändringar som nu föreslås måste
            säkerställa att långtidssjuka i covid-19 får tillräckligt lång
            rehabiliteringstid, oavsett vid vilken tidpunkt de insjuknat.
            Jag yrkar bifall till reservation nummer 3.
          </note>
          <note>
            Det är bra att vi har tidsgränser i sjukförsäkringen. De fungerar
            nämligen som avstämningspunkter och har historiskt bidragit till
            en sjukskrivningsprocess som präglats av aktivitet, tidigare insatser
            för rehabilitering och en kontinuerlig kontakt med Försäkringskassan.
            Starkt individuellt stöd har lett till att fler kunnat återgå
            till sina tidigare arbeten och att färre blivit fast i långa och
            många gånger hopplösa sjukskrivningar.
          </note>
          <note>
            Vi har dock den senaste tiden fått återkommande rapporter om
            att personer som är sjukskrivna men som bedömts ha goda chanser
            att återgå till arbete hos tidigare arbetsgivare före dag 365
            ändå blir av med sjukpenningen efter dag 180. Det har många gånger
            handlat om personer som redan påbörjat en återgång till arbete
            på deltid men inte är färdigrehabiliterade vid dag 180 och som
            konsekvens blir av med sjukpenningen. Dessa personer mister chansen
            att bli färdigrehabiliterade. Det måste beskrivas som ett gigantiskt
            slöseri med både enskilda människors och våra gemensamma resurser
            att detta inte blir av. Vi har därför ställt oss positiva till
            regeringens förslag om en justering, ett förslag som vi kristdemokrater
            för övrigt själva förde fram i höstas när vi diskuterade Riksrevisionens
            rapport Vägen till arbete efter nekad sjukpenning . Det var en
            rapport som riktade betydande kritik mot hanteringen av processen
            för återgång i arbete vid nekad sjukpenning.
          </note>
          <note>
            Fru talman! Enligt detta förslag till ändringar i socialförsäkringsbalk
            ­ ens regler ska prövningen av arbetsförmågan mot normalt förekommande
            arbeten efter dag 180 skjutas upp om ”övervägande skäl” – en ändring
            från nuvarande ”särskilda skäl” – talar för att en återgång kan
            ske till en tidigare arbetsgivare före dag 365. Vi har yrkat på
            att denna justering ska ackompanjeras av att riksdagen samtidigt
            beslutar att man måste utvärdera rehabiliteringsprocessen för
            att säkerställa att rehabiliteringen inte försenas.
          </note>
          <note>
            Vi kristdemokrater värnar arbetslinjen och principen att sjukförsäkringen
            ska vara utformad så att en återgång till arbete ska ske så snabbt
            som möjligt. Vi vet alla att en långvarig sjukskrivning innebär
            att återgången till arbete försvåras. Den nya bestämmelse som
            nu föreslås får alltså inte innebära att rehabiliteringsprocessen
            försenas. Vi delar Arbetsförmedlingens oro över att den nya bestämmelsen
            kan komma att innebära att den försäkrade, arbetsgivaren och hälso-
            och sjukvården inte inleder rehabiliteringsarbetet i tid, något
            som motverkar återgången till arbete. Vårt yrkande skulle möjliggöra
            en tydlighet om att rehabiliteringsstarten ska ske så snabbt som
            möjligt.
          </note>
          <note>
            Fru talman! Nu vet jag att vi inte kommer att få det, men om
            vi skulle få riksdagens stöd för att det ska ske en utvärdering
            av rehabiliteringsprocessen och om denna utvärdering sedan visar
            att rehabiliteringsåtgärderna inte kommer igång i tid som tänkt
            finns det, som vi kristdemokrater pekar på, åtgärder som kan vidtas
            och sättas in.
          </note>
          <note>
            Vi har utifrån Riksrevisionens rekommendation pekat på att Försäkringskassan
            i större utsträckning både kan och ska begära in fler upprättade
            planer från arbetsgivarna. Det ger inte bara ett bättre informationsunderlag
            utan sätter också press på arbetsgivarna att efterleva det lagkrav
            som finns på rehabiliteringsprocesser för sjukförsäkrade. Även
            i delbetänkandet En begriplig och trygg sjukförsäkring med plats
            för rehabilitering har det lämnats förslag på hur man kan gå till
            väga för att få igång rehabiliteringen snabbare.
          </note>
          <note>
            Fru talman! Det är och förblir en gåta för mig varför vårt yrkande
            avvisas här i dag. Sett till de rapporter som vi förhoppningsvis
            alla tagit del av vet vi att det slarvas med att få igång rehabiliteringen
            i tid. Men när vi då som i dag mjukar upp kravet vid dag 180 avseende
            undantag är det i alla fall i min bok åtminstone viktigt att det
            som redan i dag lämnar en hel del att önska inte blir än sämre
            när det gäller att få till ett snabbt fotarbete från de inblandade
            parterna, så att man kommer igång med en effektiv rehabilitering
            så snabbt som möjligt.
          </note>
          <note>
            Anf. 65 MATS BERGLUND (MP):
          </note>
          <note>
            Fru talman! Den borgerliga regeringen gjorde mellan 2006 och
            2010 stora förändringar i sjukförsäkringen. Bland annat infördes
            rehabiliteringskedjan och systemet med successivt snävare möjligheter
            att få behålla sin sjukpenning – på allt lägre ersättningsnivåer
            – ända fram till den punkt då dörren slås igen helt. Den bortre
            tidsgränsen skulle liksom skicka sjuka människor tillbaka till
            jobbet. Men det går ju inte. Är man för sjuk för att arbeta så
            är man. Det blev en stupstock.
          </note>
          <note>
            Miljöpartiet röstade emot det förslaget och har sedan dess fortsatt
            att vara väldigt kritiskt till systemet. När Miljöpartiet kom
            i regeringsställning tillsammans med Socialdemokraterna 2014 var
            en av de första åtgärderna att avskaffa just den bortre tidsgränsen.
            Det är inte rimligt att ha en bortre gräns på det sättet i en
            trygghetsförsäkring. Någonstans ifrån måste även sjuka människor
            få sin försörjning.
          </note>
          <note>
            Åtgärden att stryka den bortre tidsgränsen var nödvändig och
            helt självklar. Men den visade sig tyvärr vara långt ifrån tillräcklig.
            Vi ser alla, tror jag, tydligt att problemen i sjukförsäkringen
            växer. Vi träffar sjuka utförsäkrade. Vi möts av berättelser och
            livsöden som verkligen inte borde förekomma. Människor är för
            sjuka för att arbeta men nekas ändå sjukpenning eller sjukersättning
            eller utförsäkras vid någon av bedömningspunkterna i den så kallade
            – som man väl ändå får säga – rehabiliteringskedjan.
          </note>
          <note>
            Vi träffar människor som har ett sjukintyg i ena handen men med
            den andra handen tvingas be om försörjningsstöd. För att hamna
            där, i försörjningsstödet, måste man ha tömt ut alla andra sätt
            att försörja sig. Man har då levt på besparingar, make eller maka,
            vänner. Man har kanske sålt hus, bil. Vad värst är: Man har gjort
            sig av med alla möjligheter att komma tillbaka.
          </note>
          <note>
            Under tiden vittnar väldigt många om att de nästan för ett krig
            med myndigheter, kanske med Försäkringskassan i första hand om
            de är sjuka, med Arbetsförmedlingen, och med kommunens sociala
            myndigheter. Vi hör att myndighetsdialogen, och själva sjukskrivningsprocessen,
            är jobbigare än sjukdomen.
          </note>
          <note>
            Det här gäller inte alla, absolut inte. Men det gäller alltför
            många. Så här kan vi inte ha det. Sjukförsäkringen fungerar inte.
            Det är inte värdigt ett välfärdsland som Sverige. Tilltron till
            välfärden hotas. Väldigt många människor – människor som är sjuka
            – far illa. Vi måste reparera sjukförsäkringen!
          </note>
          <note>
            Herr talman! I dag tar vi ett första kliv mot en trygg sjukförsäkring.
            Bedömningarna efter dag 180 – sex månader med sjukdom – blir nu
            mer flexibla och mer humana. Fler kommer att få behålla sin sjukpenning
            också under det andra halvåret med sjukdom och frånvaro från jobbet.
          </note>
          <note>
            Rent tekniskt är det egentligen bara i princip ett ord som ändras:
            särskilda skäl ändras till övervägande skäl, som talar för en
            återgång i arbete hos arbetsgivaren inom den tid som återstår
            fram till dag 365 i sjukskrivningen. Men ord betyder mycket, och
            det handlar om ett sänkt beviskrav.
          </note>
          <note>
            Det är en bra och viktig åtgärd. Vi är på gång. Vi har startat
            en resa. Men vi är ju långt ifrån i mål. De utredningar som den
            miljöpartistiska och socialdemokratiska regeringen har tillsatt
            under den här och den förra mandatperioden har lämnat en trave
            betänkanden och en mängd ytterligare förslag, och några väntas
            komma också nu under våren.
          </note>
          <note>
            Efter dagens beslut handlar det om att gå vidare med motsvarande
            förändring efter dag 365 och att smalna av arbetsmarknadsbegreppet
            så att ingen ska bedömas mot helt ovanliga eller fiktiva jobb.
            Det handlar om mjukare regler för äldre nära pensionsålder.
          </note>
          <note>
            Det gäller möjligheten till en mer flexibel arbetstid vid deltidssjukskrivning,
            alltså att man inte ska behöva arbeta exakt lika många timmar
            varje dag. Det handlar om att öka tryggheten för behovsanställda,
            till exempel alla dem som arbetar i den växande gigekonomin.
          </note>
          <note>
            Det handlar om att myndigheten, Försäkringskassan, måste bli
            mer in ­ lyssnande och mer stödjande genom hela sjukskrivningsprocessen.
            Det handlar också om en del kommande förslag för att stärka tryggheten
            i sjuk ­ ersättningen och aktivitetsersättningen och en hel del
            annat.
          </note>
          <note>
            Det här är förslag som är utredda, remissbehandlade, förutom
            i den del som kommer nu strax före sommaren. Vi behöver en majoritet
            bland riksdagens partier för att genomföra alla de här utredda
            förslagen.
          </note>
          <note>
            Miljöpartiet driver på för det. Men Miljöpartiet vill också mer
            än så. Vi vill ha en mer flexibel och mer individanpassad sjukskrivningsprocess
            som tar ett helhetsperspektiv på den enskilde sjuke, och som syftar
            till rehabilitering på riktigt och inte till att ”trycka ut” sjuka
            tillbaka till jobb. Rehabilitering måste sättas in tidigt, men
            måste också få ta den tid det tar.
          </note>
          <note>
            Vi vill att de hårda tidsgränserna i sjukförsäkringen ska omvandlas
            från så som det är i dag, kontrollstationer med successivt hårdare
            krav, till att i stället bli avstämningspunkter där framsteg och
            hinder i rehabiliteringen kan lyftas upp och diskuteras så att
            rätten till stöd och hjälp verkligen säkras. Så vill vi ha det.
          </note>
          <note>
            Vi vill på sikt utreda ett nytt system för försäkring vid arbetslöshet
            och sjukdom med gemensamma nivåer för de två systemen och där
            människor inte kan hamna mellan, eller bollas mellan, stolar på
            det sätt som det sker i dag.
          </note>
          <note>
            Även om sjukförsäkringen är en omställningsförsäkring är det
            viktigt att rehabiliteringen syftar till att man, i den mån det
            går, ska komma tillbaka till friskhet och livskvalitet i första
            hand, och därefter tillbaka till arbete, studier eller annan sysselsättning.
          </note>
          <note>
            Sjuktalet ska naturligtvis hållas nere. Det är viktigt. Men det
            ska ske genom insatser för folkhälsa, bättre arbetstider, arbetsmiljö
            och genom ar ­ bete mot psykisk ohälsa. Men det ska också vara
            mer fokus på rehabilitering, på riktigt, i sjukförsäkringen.
          </note>
          <note>
            Det här arbetet med folkhälsan är ju helt centralt. Vi är fortfarande
            i en pandemi. Det kan naturligtvis inte bli en återgång till det
            normala så som det var innan när pandemin är över. Det klarar
            inte sjukvården, och det klarar inte sjukförsäkringen. Vi måste
            bli friskare. Vi måste jobba mycket mer med folkhälsan och mycket
            mer förebyggande.
          </note>
          <note>
            Herr talman! Jag vill avsluta med några ord om reservationerna
            i betänkandet. Moderaterna avstyrker helt och röstar nej till
            förändringarna.
          </note>
          <note>
            Både Moderaterna och Kristdemokraterna lyfter ju upp pandemin
            och långtidssjuka i covid-19. Jag tror för min del inte att vi
            ska blanda in enskilda diagnoser i en lagstiftning för en generell
            sjukförsäkring. Däremot är det alltid bra om vi kan utvärdera
            lagändringar, också utifrån den situa ­ tion med pandemin som
            vi är i. Men jag tror också att vi behöver vänta lite med en utvärdering
            eftersom det kommer att ta tid och vi behöver fler reformer på
            plats.
          </note>
          <note>
            Jag uppfattar den borgerliga retoriken med arbetslinjen som helt
            central i argumentationen för att behålla sjukförsäkringssystemet
            som det är i dag. Men jag tror att den retoriken – den tankefiguren
            med den borgerliga definitionen av arbetslinjen – måste ändras.
            Den återkommer hela tiden när jag träffar sjuka och långtidssjuka.
            Inte sällan framkommer det att man skäms för sin sjukdom. Det
            är definitionen av arbetslinjen som ligger bak ­ om, som definierar
            vad som är okej och inte.
          </note>
          <note>
            Det är egentligen inte arbete som är det viktiga i arbetslinjen
            utan löne ­ arbete, som definierar det som i den borgerliga retoriken
            är innanförskap. Allt annat, inklusive till exempel frivilligarbete,
            eller till och med studier tycks det som, men framför allt sjukdom,
            definieras som utanförskap och skam. Kommer vi bort ifrån den
            retoriken, den borgerliga definitionen av lönearbetslinjen, tror
            jag att mycket är vunnet.
          </note>
          <note>
            Herr talman! Jag har nu uppehållit mig lite för länge i anförandet
            och bara vid den delen av betänkandet som rör nya regler för en
            tryggare sjuk ­ försäkring. Det finns också andra delar i betänkandet,
            bland annat en om rätt till arbetslöshetsersättning i samband
            med verksamhet i begränsad om ­ fattning. Där har Miljöpartiet
            en reservation. Jag yrkar bifall till reserva ­ tion nummer 4
            och i övrigt bifall till utskottets förslag i betänkandet.
          </note>
          <note>
            Anf. 66 JULIA KRONLID (SD) replik:
          </note>
          <note>
            Herr talman! I mitt tidigare anförande sa jag bara vår reservation.
            Det är reservation nummer 2 det är fråga om, så att jag är övertydlig
            där och det blir rätt.
          </note>
          <note>
            Tack, ledamot Berglund, för anförandet! Jag instämmer i att vi
            behöver en mer individanpassad och flexibel sjukförsäkring. Det
            är också anledningen till vår reservation. Om jag nu inte har
            missat någonting har varken Socialdemokraterna eller Miljöpartiet
            bemödat sig att bemöta den i sina anföranden. Därför vill jag
            nu fråga varför regeringen och Miljöpartiet säger nej till vår
            reservation.
          </note>
          <note>
            Det handlar om att göra det mer flexibelt. Om man befinner sig
            i dag 180 och det bedöms att man kan återgå till sin arbetsgivare
            inom 365 dagar men bara på deltid finns fortfarande en väldigt
            stor risk att man utförsäkras. Det är därför vi har lagt fram
            följdmotionen och förslaget att regering ­ en ska utreda.
          </note>
          <note>
            Det är precis det som Funktionsrätt Sverige säger, som Nationell
            Samverkan för Psykisk Hälsa säger och som Saco säger. Det borde
            räcka med ett krav att man kan återgå på deltid om det finns utsikter
            att man kanske senare kan återgå till samma nivå. Varför sätte
            r sig Miljöpartiet emot detta när ledamot Berglund samtidigt talar
            sig varm för mer individanpassad sjukförsäkring?
          </note>
          <note>
            Det kan till exempel vara en sjuksköterska som har covid-19.
            Det kanske är någon som är utbränd och som ha r stora möjligheter
            att återgå till sin arbetsgivare. Det är kanske inte arbetsplatsen
            som är problemet. Då får man ställa om av sådana skäl. Men om
            det inte är arbetsplatsen som är problemet kanske det bara handlar
            om att man behöver lite mer tid och kan återgå till 50 procent,
            25 procent eller ännu mindre och sedan stegvis öka.
          </note>
          <note>
            Varför sätter sig regeringen emot att tillgodose remissinstansernas
            önskemål för att kunna få en mer human, flexibel och individanpassad
            sjukförsäkring?
          </note>
          <note>
            Anf. 67 MATS BERGLUND (MP) replik:
          </note>
          <note>
            Herr talman! Jag vet att Julia Kronlid och Sverigedemokraterna
            liksom Miljöpartiet vill mer än det vi genomför i dag. Jag tror
            att vi behöver lägga fram förslagen i den takt vi hinner med.
            De behöver vara utvärderade och utredda så att vi får rätt beslut.
            Det får inte bli felaktiga beslut.
          </note>
          <note>
            Jag tror också, som jag tydligt var inne på i mitt anförande,
            att vi behöver gå vidare och se det här som ett första steg. Man
            kan naturligtvis ha synpunkter på att det går för långsamt och
            att vi borde ha gjort det här tidigare, men det är ändå så att
            vi har utrett de här sakerna under lång tid och väldigt noggrant.
            Det har kommit flera utredningar, och det är som sagt fler på
            gång.
          </note>
          <note>
            Egentligen har jag inte så mycket mer att säga än att jag hoppas
            på att vi nu kan fortsätta och att vi ser ändringen i dag som
            just ett första steg och inte som ett avslut i reformerna av sjukförsäkringen.
          </note>
          <note>
            Vi ser ju tydligt – jag tror att det gäller både Julia Kronlid
            och andra – att behovet av förändringarna finns och att det inte
            räcker med att bara puffa på myndigheterna. Vi behöver lagstiftning,
            och vi behöver tydligt sätta ned foten. Jag avser att fortsätta
            att trycka på regeringen för att man ska komma med fler förslag.
          </note>
          <note>
            Anf. 68 JULIA KRONLID (SD) replik:
          </note>
          <note>
            Herr talman! Jag instämmer i det ledamoten Berglund säger; jag
            tycker att det har tagit alldeles för lång tid.
          </note>
          <note>
            Vi har kritiserat 180-dagarsgränsen ända sedan valet 2018. Då
            lade vi också fram ett annat förslag utöver detta att det borde
            räcka med deltid. Det senare tycker jag inte att jag fick något
            tydligt svar på. Jag vet inte varför regeringen motsätter sig
            det. Det har gjorts en utredning som har gått ut på remiss, och
            man får in remissvar med bra förslag på hur man kan justera detta
            och göra det ännu bättre. Varför regeringen då inte tillgodoser
            detta förstår jag fortfarande inte.
          </note>
          <note>
            Utöver det här har vi som sagt en annan del i vår reservation,
            där vi säger att regeringen borde utreda möjligheterna att vid
            dag 180 begränsa prövningen till det egna kompetensområdet. Man
            ska alltså få möjligheten att endast prövas mot det egna kompetensområdet
            och rehabiliteras till det om det finns utsikter att man kan återgå
            till det inom 365 dagar. På så sätt kan man slippa de här prövningarna
            som görs mot fiktiva fantasijobb.
          </note>
          <note>
            Det finns även ett liknande förslag i utredningen i Statens offentliga
            utredningar av Claes Jansson om att det ska vara ett angivet arbete.
            Vi vill att det angivna arbetet ska vara inom ens eget erfarenhets-
            och kompetensområde.
          </note>
          <note>
            Det här har vi föreslagit sedan 2018. Varför har Miljöpartiet
            röstat nej också till det? Och varför kan inte regeringen ta in
            det förslag som vi har om att begränsa prövningen inom det egna
            kompetensområdet i de utredningar som görs och i det som man siktar
            på att förändra ytterligare framöver? Varför röstar Miljöpartiet
            nej till att utreda att ytterligare göra sjukförsäkringen mer
            human och mer individanpassad och flexibel – precis det som Miljöpartiet
            står och säger att man vill uppnå?
          </note>
          <note>
            Anf. 69 MATS BERGLUND (MP) replik:
          </note>
          <note>
            Herr talman! Tack, Julia Kronlid, också för detta förslag om
            att prövningen ska anges inom det kompetensområde man har!
          </note>
          <note>
            Det som Claes Jansson har utrett är att det ska vara angivet
            normalt förekommande arbete och att det ska vara inom ett större
            sjok. Jag uppfattar att Sverigedemokraterna vill smalna av det
            ytterligare.
          </note>
          <note>
            Jag tycker att det är en intressant synpunkt och en intressant
            tanke. Däremot blir det ett större avsteg mot dagens system att
            göra så. Att läkaren kan ange ett arbete som också Försäkringskassan
            kan ställa upp på – det är väl ungefär så som systemet borde byggas
            upp – handlar om att hitta ett arbete som den sjuke ska kunna
            klara av inom ett område. Den delen bör nog faktiskt inte snävas
            in alltför mycket, för de sjuka vill trots allt ut i arbete så
            fort det går, så fort man är frisk och så fort man klarar av ett
            arbete. Det är få sjuka som vill vara hemma bara för att vara
            hemma. Jag tror därför att det är onödigt att snäva in arbetsmarknaden
            för mycket. Det är bättre att arbeta för att den sjuke ska hitta
            ett arbete.
          </note>
          <note>
            Jag uppskattar att Sverigedemokraterna vill gå längre, precis
            som Miljöpartiet och precis som Socialdemokraterna. Det kan gå
            lite långsamt, för det gäller ju ändå för en regering att hitta
            stöd i riksdagen för de förslag man lägger fram. Annars är det
            ganska meningslöst.
          </note>
          <note>
            Det är såklart ett problem för Sverigedemokraterna när ni ser
            att era framtida regeringspartner i Moderaterna röstar blankt
            nej också till detta första lilla enkla steg. Nu kanske inte Julia
            Kronlid får lov att svara på detta. Men det är ett problem för
            Sverigedemokraterna, det måste man säga – och för Moderaterna.
          </note>
          <note>
            Anf. 70 IDA GABRIELSSON (V):
          </note>
          <note>
            Herr talman! Jag vill börja med att berätta att jag har opererat
            mina bihålor, så jag har svårt att ha munskyddet på mig och samtidigt
            kunna andas. Men jag har hållit mig på avstånd – inte bara politiskt
            utan också rent rumsligt – från de andra här inne i kammaren,
            så det ska nog gå bra ändå.
          </note>
          <note>
            Den andra ursäkt jag vill framföra, herr talman, är att jag trots
            att jag har anmält absolut längst talartid här i dag nog kommer
            att bli tvungen att dra över något på grund av saker som har kommit
            upp i debatten. Jag har ju inte haft möjlighet att begära replik
            eftersom jag inte talar förrän nu. Men det ska nog gå bra. Ni
            kommer att få lunch någon gång.
          </note>
          <note>
            Herr talman! I dag får vi återigen fatta beslut om något som
            Vänsterpartiet har drivit igenom via ett utskottsinitiativ – den
            här gången för att se till att också småföretagare kan ta sig
            igenom coronakrisen. Småföretagare måste få rätt till a-kassa,
            och deras företag ska inte behöva gå omkull på grund av de stelbenta
            reglerna som gör att man inte kan få ta in en del arbeten som
            småföretagare behöver göra för att kunna överleva.
          </note>
          <note>
            Stora företag som Volvo och Sandvik gör aktieutdelningar, och
            sam ­ tidigt snålas det när det handlar om att landets småföretagare
            ska överleva. Det tycker vi är fel, och jag är glad för att Vänsterpartiet
            har kunnat driva igenom det här. Ingen kan påstå att Vänsterpartiet
            sitter på läktaren, precis.
          </note>
          <note>
            Herr talman! Det ska vara roligt att slå rekord – något att fira.
            Men så kan man inte påstå att det känns när det kommer till sjukförsäkringen.
            Alliansen, som vi har hört här via Moderaterna – som endast pratar
            om Socialdemokraternas politik – blev svenska mästare redan 2008
            när dagens system infördes. De steg fram som den nya tidens helbrägdagörare
            som till skillnad från Sveriges samlade läkarkår, medicinska expertis
            och rådande forskningsläge bara genom ett trollslag kunde bota
            hela 90 000 sjuka. Sim ­ salabim, så var de friska! Enligt den
            nya lagen och kassans kriterier utförde den nya rehabkedjan rena
            mirakel. Lama kunde inte bara resa sig upp och gå, utan enligt
            myndighetens bedömning kunde de nästan springa ett mara ­ ton.
            Att man inte kunde stå på benen var mest en fråga om inställning.
            Välj glädje, mässar kören. Och utförsäkringarna fortsatte.
          </note>
          <note>
            Herr talman! Tillsammans med S och MP tog Vänsterpartiet bort
            den bortre tidsgränsen. Alliansen och Sverigedemokraterna, som
            också var i gasen här tidigare, gav inte upp tävlingen så enkelt.
            De röstade för att återinföra den så kallade stupstocken så sent
            som 2017.
          </note>
          <note>
            Detta parerades av S- och MP-regeringen, men i stället började
            regeringen laga sin egen mirakelkur, som det hölls ganska tyst
            om här uppifrån. Snart var guldmedaljen när det gäller antalet
            utförsäkrade säkrad för deras del. När S- och MP-regeringen år
            2015 införde målet om nio sjukdagar i snitt per person och år
            fyrdubblades avslagen med de tidsgränser vi i dag talar om utan
            att någon lagändring gjordes.
          </note>
          <note>
            Guds gåva till människan är den heliga treenigheten: Försäkringskassan,
            rehabkedjan och de magiska tidsgränserna. Under förra året, mitt
            under brinnande pandemi, slogs Sverigerekord i antalet utförsäkrade.
            Det är helt otroligt – det är knappt att man tror att det är sant!
          </note>
          <note>
            Herr talman! Folk blev inte friskare utan sjukare av den behandling
            som systemet utsatte dem för. Det är en skandal och en stor skam
            för ett så kallat välfärdsland. Att inte bli trodd är höjden av
            förnedring. Det är på det sättet man tillintetgör en människa.
          </note>
          <note>
            Inte bara Vänsterpartiet är kritiskt – forskare kallar det en
            rättsskandal att Sverige inte ser till att människor har rätt
            till trygghet vid sjukdom och att det fungerar innan man inför
            ännu ett rikemansbidrag. Det är anskrämligt. Bara Vänsterpartiet
            prioriterade att ta bort den extra skatten för sjukskrivna framför
            att ta bort skatten för dem som tjänar närmare 60 000 i månaden.
            Människor har inte blivit fattiga; de har gjorts fattiga genom
            politiska beslut i den här kammaren.
          </note>
          <note>
            Herr talman! Corona har fått många att inse att vi alla kan bli
            sjuka. Kvar finns bara kvacksalvarens tomma försvarstal, men ingen
            stiger fram och säger: Vi erkänner. Det blev fel. Nu tar vi ansvar
            för det. Så kan vi bara inte ha det, allra minst Moderaterna,
            som även i dag håller kramp ­ aktigt fast vid den stenhårda prövningen
            vid dag 180.
          </note>
          <note>
            Herr talman! Tänk att det skulle behövas en pandemi för att fler
            politiker skulle börja förstå att sjukdom eller funktionsnedsättning
            inte är något man väljer utan något man drabbas av. Vi står här
            i dag inför att ta ett litet steg i riktning mot en mänskligare
            sjukförsäkring. Det kan kännas som ett myrsteg, och det är helt
            klart alldeles för lite, men för bara några månader sedan var
            det långt fler än Moderaterna som hindrade en förändring. I dag
            är det annat ljud i skällan.
          </note>
          <note>
            Vi i Vänsterpartiet har tillsammans med alla er som är aktiva
            i olika upprop för att förändra sjukförsäkringen baxat regeringen
            och andra partier framför oss. Jag vill tacka er enormt mycket.
            Ni ska veta att ni har gjort hela skillnaden.
          </note>
          <note>
            Den seger som vi trots allt får fira i dag är er: Daniel, Peter,
            Charlotte, Pirjo, Lippe, Irja och många fler. Ni, som inte ens
            har något att vinna för egen del, för ni ha r redan blivit fråntagna
            det mesta, har visat gemenskap och omtanke i ordens verkliga mening.
          </note>
          <note>
            Herr talman! Jag hoppas att de också snart ska få någonting tillbaka.
            Ge dem som utförsäkrats genom åren med systemfel deras SGI tillbaka!
            Ge dem ekonomisk ersättning och den upprättelse de förtjänar och
            har rätt till! Vänsterpartiet har föreslagit en kriskommission
            som skulle göra just detta. Tyvärr röstade alla andra partier
            nej. Var är omtanken? Var är gemenskapen? Jag finner inga ord!
            Jag skäms över att vara politiker. Kan vi inte bättre än så?
          </note>
          <note>
            Herr talman! Försäkringskassan är en myndighet med lågt förtroende.
            Jag noterade att Moderaterna använde deras utlåtande om ändrade
            regler som något slags auktoritetsargument, samtidigt som man
            ansåg att det inte behövdes lagändringar, utan det var myndigheten
            själv som skulle genomföra förändringarna. Samtidigt röstade man
            nej till Vänsterpartiets förslag om en oberoende utredning av
            just denna myndighet.
          </note>
          <note>
            Det återstår alltså mycket övrigt att önska när det gäller detta.
            Försäkringskassan åtnjuter lågt förtroende, och det är uppenbart
            att regeringens styrning har satts ur spel. Vi har påpekat det
            många gånger. Vänsterpartiet har försökt att hitta handlingskraftiga
            kompromisser. Vi har inte bara en gång utan två gånger lagt fram
            förslag om en oberoende genomlysning. Tyvärr har vi inte fått
            majoritet för det.
          </note>
          <note>
            Trots signalen om att en generös prövning behövs har som sagt
            utför ­ säkringarna ökat. Försäkringskassan verkar fullkomligt
            dopad och frisk ­ förklarar människor i en överjordisk takt. I
            år blir det guld, silver och brons – ja, alla pallplatser är vunna.
            Man är helt enkelt ostoppbar! Läkarintyg är ingen frisedel. Det
            kan inte stoppa den här maskinen, ”utförsäkringsmaski ­ nen”,
            som forskaren Niklas Altermark skriver i sin bok om sjukförsäk
            ­ ringen.
          </note>
          <note>
            Herr talman! Jag återkommer till det låga förtroendet för myndigheten.
            Inspektionen för socialförsäkringen skriver i en rapport: ” Men
            det är pro ­ blematiskt att andelen avslag och beviljanden kan
            pendla kraftigt utan att vare sig lagstiftning eller rättspraxis
            har ändrats , inte minst ur ett rätts ­ säkerhetsperspektiv.”
            Men vad gör Försäkringskassan då? Jo, man tar sa ­ ken i egna
            händer. Genom generaldirektör Nils Öberg meddelar man att man
            är redo att ta emot den kritik som finns, men det ska inte ske
            genom någon extern genomlysning. Den fajten går inte att vinna.
            I stället ska myndigheten utreda sig själv.
          </note>
          <note>
            Förutom att detta känns lite som en riggad match där resultatet
            är förutbestämt finns det en stor risk för att Försäkringskassan
            och regeringen skyller på varandra: Det var du som började! Nej,
            det var du! Jag vill ge samma råd som till ett gammalt par som
            träter: Herregud, ta in någon utifrån som vet vad den pratar om,
            innan det är för sent!
          </note>
          <note>
            Trots att Försäkringskassan är i fokus behöver lagändringar göras.
            Det lät som om det inte var nödvändigt tidigare. Det man gör när
            man tar fram en lagändring är att ta fram nya förarbeten, som
            beskriver vad som ska gälla för myndigheten. Ny styrning och nya
            förarbeten är det som behövs. Anledningen till att Moderaterna
            avstyrker både vårt förslag om oberoende granskning och förslagen
            om nya lagar är att man inte vill att fler ska få rätt till sjukpenning.
          </note>
          <note>
            Herr talman! Undersköterskan Christine Udding, som jag har lärt
            känna, smittades med covid-19 i jobbet. Hon blev långtidssjuk
            men nekades sjukpenning. I stället för att få extra betalt för
            sin insats betalar hon nu genom att använda sin egen semester.
            Hon är en av många som har ryckt in när samhället behövde dem,
            m e n samhället fanns inte där för henne.
          </note>
          <note>
            Allt tar sådan tid, och medan tiden går drabbas allt fler av
            systemet. ”Normalt förekommande arbeten” verkar endast förekomma
            i Försäkringskassans fantasivärld. Om man redan är arbetslös när
            man blir sjuk möter man detta redan dag 1.
          </note>
          <note>
            Medan politiker käbblar dör människor i sjukförsäkringens spår.
            Den 8 februari var det årsdagen för Linneas död. Linnea fick senare
            rätt, men då var hon redan död. Linnea är inte ensam. Alltför
            många ser ingen annan utväg. Det är ofantligt sorgligt.
          </note>
          <note>
            Herr talman! Att Christine och andra sjuka under lång tid har
            gått ut och berättat om hur det faktiskt ser ut är jag helt övertygad
            om är det starkaste skälet till att Vänsterpartiet fick gehör
            för kravet om att mjuka upp bedömningen vid dag 180. Det vi ska
            besluta om i dag borde heta lex Christine.
          </note>
          <note>
            Min uppmaning är: Släpp prestigen och partipolitiken! Visa nu
            att det går att lösa detta! Ställ upp för dem som har ställt upp
            för oss! Låt oss känna att vi har gjort allt som står i vår makt
            för att det som hänt Linnea inte ska behöva hända igen!
          </note>
          <note>
            Släpp kravet på omställning under pandemin! Ändra prövningen
            vid dag 365, och kräv att kassan ska ange arbete! Eftersom prövningen
            pausades så sent fick Christine aldrig ta del av den. Hon hade
            redan utförsäkrats och hunnit bli nekad när hon överklagade. Hur
            många fler personer som har gjort allt rätt ska vi behandla så
            fel innan vi kan rucka på det som krävs för att sjukförsäkringen
            ska fungera?
          </note>
          <note>
            Vänsterpartiet vill ha en försäkring som fungerar som en försäkring
            och som ger rätt till trygghet vid sjukdom eller funktionsnedsättning.
          </note>
          <note>
            Hela sjukförsäkringen och rehabkedjan måste göras om. De skarpa
            tidsgränserna behöver tas bort, och rehabiliteringen måste bli
            mer individanpassad och realistisk. Läkarintyg ska gälla. Den
            som är kroniskt sjuk eller som har en funktionsnedsättning måste
            få rätt till varaktig ersättning. I dag hänvisas man till Arbetsförmedlingen
            men får där höra att man är för sjuk för att få hjälp till jobb
            medan Försäkringskassan anser att man är frisk som en nötkärna.
            Något är fel, riktigt fel.
          </note>
          <note>
            Herr talman! Vi har i debatten fått höra att det främst är långtidssjuka
            i covid-19 som drabbas och att regelförändringarna behövs för
            att bistå endast den gruppen.
          </note>
          <note>
            För det första befinner sig den konservativa högern inte ens
            på rätt planhalva, verkar det som. Frågan är om de ens vet vad
            som är deras egen målgård. I fina ordalag beskrivs här hur de
            vill ta strid för de långtidssjuka. Sanningen är att de röstade
            ned ett sådant förslag som jag lade fram redan i höstas.
          </note>
          <note>
            För det andra går det inte att undanta enskilda diagnoser, symtomdiagnoser,
            i lagstiftning, särskilt inte dessa. Det skulle bara bli ett slag
            i luften eftersom många av dem som har kvarvarande symtom av covid-19
            inte med säkerhet skulle kunna få den diagnosen i dag i vården.
          </note>
          <note>
            För det tredje finns det många fler människor med olika sjukdomar
            som drabbas. Dagens system bygger på bedömd arbetsförmåga, inte
            på vilken diagnos du har.
          </note>
          <note>
            En av dessa människor är min pappa, som har cancersjukdomen myelom.
            Vården förstod inte varför hans rygg plötsligt brakade ihop. Han
            som alltid jobbat 16 timmar om dagen och haft ett altanbygge på
            gång rör sig numera med rullator. Myelom bryter ned skelettet,
            men sjukvården trodde att han hade fått ett brott på kotorna och
            diskbråck. Han gick ned nästan 20 kilo.
          </note>
          <note>
            Vi kände oss ändå trygga. Han hade röntgats, och de hade sagt
            att han inte hade cancer. Men smärtan blev olidlig, och han fick
            läggas in på sjukhus i flera omgångar. Till slut togs ett blodprov,
            och han fick åka direkt till hematologen. På grund av besöksförbud,
            som ni alla vet råder, fick han möta den första chocken själv:
            att han har en obotlig cancersjukdom som förhoppningsvis går att
            hämma. I dag ligger han inne för den sista omgången behandling
            med kraftiga cellgifter. Men redan innan det fick han besked om
            att hans sjukpenning, som går ut om någon vecka, efter avslutad
            behandling, inte ska förlängas vid dag 365.
          </note>
          <note>
            Det enda raka om vi vill kunna se oss själva i spegeln är att
            pausa bedömningen och också göra något åt den här tidsgränsen.
          </note>
          <note>
            Herr talman! Jag lovar att jag snart är klar med mitt anförande.
          </note>
          <note>
            Snart går vi mot ljusare tider, heter det. Förhoppningsvis kan
            det innebära ett mer fritt liv efter corona. Samtidigt är det
            för den här gruppen fortsatt skralt. Man verkar tro att den som
            är sjuk är något slags utom ­ jording som kan överleva på luft.
            Ersättningen och taket i bostadstillägget måste höjas. De sociala
            avgifterna har länge legat på ungefär samma nivå, men utbetalningarna
            har minskat över tid med 100 miljarder.
          </note>
          <note>
            Det är vi löntagare som har betalat in till sjukförsäkringen
            med vårt avstådda löneutrymme. Detta är vår rätt. Det är ingen
            allmosa. Vi har förtjänat detta. Men tyvärr är det inte så. Det
            behövs ingen Sherlock Holmes för att lista ut vart dessa pengar
            har tagit vägen. Under denna period sänkte Alliansen skatten med
            ungefär samma summa. De som tjänade mest fick allra mest. Januaripartierna
            fortsätter nu med samma slags fördelningskurva. Bara i år sänks
            skatten med 30 miljarder.
          </note>
          <note>
            Världsrekordet i snabbast ökade klyftor innehas föga förvånande
            av Sverige – där är vi nummer ett.
          </note>
          <note>
            Nyliberalismen är död, säger finansministern. Och hon fortsätter
            att köra in i väggen med Centern som kartläsare och med Liberalerna
            som ständigt hotar med att hoppa av i farten. I bagaget ligger
            Miljöpartiet, till synes nöjda med elbilspremier och plastpåseskatter.
          </note>
          <note>
            Pengarna går alltså inte längre till ersättningssystemen utan
            till dem som tjänar mest. Glöm småtjuvarna! Här har vi den stora
            bluffen.
          </note>
          <note>
            Herr talman! Jag känner trots allt hopp. Det pågår inte längre
            en tävling om vem som är bäst på att jaga sjuka. Nu är det i stället
            de som försvarar en orättfärdig sjukförsäkring som är pressade,
            och det kan de ha.
          </note>
          <note>
            (TALMANNEN: Den anmälda talartiden överskreds med mer än 50 procent,
            noterar jag stillsamt.)
          </note>
          <note>
            Anf. 71 JULIA KRONLID (SD) replik:
          </note>
          <note>
            Herr talman! Ja, det går inte att ta miste på ledamoten Gabrielssons
            stora engagemang för en mer human sjukförsäkring. Det är något
            som jag hyser stor respekt för. Jag blir därför ytterst förvånad
            över att Vänsterpartiet i dag inte kan tänka sig att stödja vårt
            förslag om att det ska räcka att återgå i arbete på deltid efter
            ett års sjukskrivning för att slippa prövningen mot hela arbetsmarknaden.
          </note>
          <note>
            Jag vet att Vänsterpartiet kanske vill gå ännu längre vad gäller
            prövningen vid dag 180, så som vi också vill på olika sätt. Det
            gäller till exempel en begränsning till det egna kompetensområdet.
            Men jag tänker att Vänsterpartiet borde välja alternativet deltid
            om det man kan välja mellan är att man måste återgå i arbete på
            samma nivå för att slippa prövningen eller att det räcker att
            återgå i arbete på deltid.
          </note>
          <note>
            Eller varför tycker ledamoten Gabrielsson att en person som har
            varit sjukskriven i 180 dagar ska prövas mot hela arbetsmarknaden
            och riskera att utförsäkras bara för att det bedöms som att personen
            endast kan arbeta deltid efter 365 dagar?
          </note>
          <note>
            Anf. 72 IDA GABRIELSSON (V) replik:
          </note>
          <note>
            Herr talman! Tack, Julia Kronlid, för att du tar replik på mig!
            Vänster ­ partiet anser att vi inte behöver utreda en sådan här
            fråga. Vänsterpartiet försökte, i samband med att detta förslag
            lades fram från regeringen, mo ­ tionera om ganska konkreta åtgärder.
            Men som också Julia Kronlid vet är det inte möjligt med det reglemente
            vi har att föreslå något som kostar mer än det som regeringen
            har i sin extra ändringsbudget.
          </note>
          <note>
            Det handlar helt enkelt om att jag tror att vi kommer att rösta
            om Vänsterpartiets förslag om hur vi ska få till en sådan förändring
            – vi vill att någon ska utreda – om någon månad. Annars tycker
            jag att vi i utskottet eller på annat ställe ska komma med förslag
            som går att genomföra redan nu. Vi ska inte föreslå ytterligare
            utredningar av ett system som Vänsterpartiet absolut inte tror
            på.
          </note>
          <note>
            Vänsterpartiet tror att systemet med skarpa tidsgränser och med
            rehab ­ kedjan, som över huvud taget inte utgår från människor
            och individer, och det system som gör att man inte kan få varaktig
            ersättning ska avskaffas och ersättas med något annat. Det vill
            vi utreda, och det har vi också föreslagit.
          </note>
          <note>
            Det ligger skarpa förslag på bordet i dag, som innebär att något
            händer på riktigt, direkt. Det är det som jag stöder.
          </note>
          <note>
            Anf. 73 JULIA KRONLID (SD) replik:
          </note>
          <note>
            Herr talman! Jag är väl medveten om svårigheten att motionera
            med anledning av en ändringsbudget. Vi hade ett skarpt förslag
            om att vi i dag skulle rösta för att det faktiskt skulle räcka
            med deltid. Det var det vi lade fram, men det enda som var möjligt
            var att regeringen skulle utvärdera detta.
          </note>
          <note>
            När vi ändå har ett förslag på bordet om att detta ska utvärderas
            för att regeringen ska kunna återkomma med ett förslag om att
            det ska räcka att återgå i arbete på deltid är det väl bättre
            att Vänsterpartiet stöder det. Det är inte för sent – voteringen
            är klockan 16. Det är bättre att stödja det än ingenting alls
            eller propositionen.
          </note>
          <note>
            Vi har också haft skarpa förslag, och vi kommer att ha det i
            kommande betänkanden. Det handlar om att begränsa prövningen vid
            dag 180 till det egna kompetensområdet. Om vi är överens om det
            kanske Vänsterpartiet kan tänka sig att stödja ett sådant skarpt
            förslag framöver i ett kommande betänkande.
          </note>
          <note>
            Men det som ligger på bordet i dag är detta betänkande. Då är
            det tydligt att Vänsterpartiet väljer att rösta för regeringens
            förslag, att det ska vara samma nivå som tidigare, i stället för
            att stödja förslaget om att utvärdera möjligheten att det ska
            räcka att återgå i arbete på deltid.
          </note>
          <note>
            Jag tänker på de alternativ som ligger på bordet i dag. Varför
            väljer Vänsterpartiet att rösta för att det ska vara samma nivå
            som tidigare i stället för att skicka en tydlig signal till regeringen
            om att det ska räcka med deltid?
          </note>
          <note>
            Anf. 74 IDA GABRIELSSON (V) replik:
          </note>
          <note>
            Herr talman! Det blir på något sätt lite fånigt om vi ska ha
            en diskussion om voteringstekniska frågor. Anledningen till att
            vi inte själva fick lägga fram förslagen var att man inte får
            göra något som ökar kostnaderna.
          </note>
          <note>
            Vi vill inte utreda och låsa fast oss i det här systemet. Det
            är inte våra förslag. Våra utredningsförslag handlar om att avskaffa
            den rehabkedja och de tidsgränser som finns. Det förstår jag att
            Sverigedemokraterna och Julia Kronlid inte stöder, eftersom de
            röstade för att man skulle införa en bortre tidsgräns och stupstocken
            så sent som 2017.
          </note>
          <note>
            Vårt förslag om hur det skulle se ut i sjukförsäkringen med de
            sjukas ekonomi lade vi fram i budgeten. Där var vi det enda parti
            som prioriterade att ta bort extraskatten för de sjuka, medan
            Julia Kronlids parti prioriterade att låta höginkomsttagare få
            ytterligare en skattelättnad i enlighet med regeringens förslag.
          </note>
          <note>
            Det är för mig det som frågan handlar om. Vi vill inte fastna
            i det här stelbenta systemet. Finns det konkreta ändringar och
            förslag som tar myrsteg är vi för. Vi ställer alltid upp. Vi kommer
            aldrig att backa från det. Ska något utredas för framtiden kommer
            vi att driva stenhårt att det är ett annat system och en annan
            politik som ska gälla.
          </note>
          <note>
            Det som var sorgligt var däremot när Sverigedemokraterna tillsammans
            med sina kompanjoner Moderaterna, som här visade vad de tycker,
            röstade ned Vänsterpartiets krav på upprättelse åt dem som har
            blivit utförsäkrade och på att se över möjligheten att införa
            en SGI till dem. Det var sorgligt.
          </note>
          <note>
            Anf. 75 BENGT ELIASSON (L):
          </note>
          <note>
            Herr talman! Liberalerna yrkar bifall till ett välkommet förslag
            och ett bra steg på vägen – tack!
          </note>
          <note>
            Coronapandemin påverkar oss alla och har verkligen förändrat
            världen. Inte bara inser vi att det kommer att ha funnits en värld
            före och en annan efter – pandemin påverkar också våra liv på
            ett sätt som få saker har gjort tidigare. Saker som förut var
            ganska små och vardagliga har blivit alldeles centrala och viktiga
            för oss. Aldrig har vi väl längtat så efter en fikaträff, en gemensam
            middag, en kram eller något så enkelt som ett handslag. Pandemin
            har blottlagt saker som vi alla länge tänkt bort, inte velat se
            eller helt enkelt velat glömma. Pandemin har blottlagt misslyckanden
            och brister som länge funnits där men som nu blivit tydligare
            och allvarligare.
          </note>
          <note>
            Herr talman! Alla ska kunna känna sig trygga vid både kortvarig
            och långvarig sjukdom. Sjukförsäkringssystemet ska se till att
            alla människor har en försörjning ifall de blir sjuka. Sjukförsäkringen
            ska vara aktiv och anpassad efter den sjukskrivne så att fler
            kommer tillbaka till arbetslivet så snabbt som möjligt.
          </note>
          <note>
            Herr talman! Detta är enkla och sanna ord men har blivit en nåd
            att stilla bedja om. Fasta tider under sjukskrivningsperioderna,
            som många talare har nämnt här i dag, och en individuell bedömning
            av arbetsförmåga ger faktiskt en mer aktiv sjukskrivningsprocess.
            Det är väldigt viktigt. Arbetslinjen och rehabiliteringskedjan,
            även det något som många har nämnt, har faktiskt både varit bra
            och nödvändig, herr talman, och gjort att allt fler kommer tillbaka
            till arbetslivet. Sjukskrivningen fortsätter inte i all oändlighet
            utan att någon egentligen bryr sig, utan att myndigheter, arbetsgivare
            och den som är sjukskriven tillsammans tänker igenom hur vägen
            tillbaka ska komma att bli och hur den kan vara.
          </note>
          <note>
            Herr talman! Sedan en ganska lång tid tillbaka har det dock blivit
            allt tydligare att Försäkringskassan, med regeringens goda minne,
            låtit tillämpningen glida iväg till något som aldrig har varit
            syftet, där det regelstyrda har tagit över det medicinska och
            den stelbenta regelhanteringen överskuggar de individuella, medicinska
            och rehabiliterande insatser som behövs.
          </note>
          <note>
            Herr talman! Pandemin har satt strålkastarljuset på att dagens
            regelverk har stora nackdelar och att tillämpningen av begrepp
            som ”särskilda skäl” bidrar till att Försäkringskassan inte vidtar
            rehabiliteringsåtgärder utan i stället ”utförsäkrar” människor
            och ställer dem åt sidan. Det har blivit så tydligt att även myndigheten
            nu ser det och vill utreda sig själv, vilket är ett väldigt märkligt
            hanteringssätt i sig. Men det är en annan debatt.
          </note>
          <note>
            Myndigheten har också svårigheter att tillämpa medicinskt påkallade
            insatser och tidshorisonter vid olika symtomdiagnoser. Covid-19
            har nämnts, liksom långtidscovid. Vi ser det också jättetydligt
            i de psykiatriska diagnoserna som utmattningssyndrom och en rad
            andra, där långa sjuk ­ perioder faktiskt blir effekten. Problematiken
            har som sagt ytterligare för ­ stärkts av spridningen av covid-19
            och allt fler med långtidscovid.
          </note>
          <note>
            Därför är det bra och nödvändigt att vi i dag gör sjukförsäkringen
            mer flexibel och mer individualiserad och går tillbaka till mer
            transparens och begriplighet. En prövning mot normalt förekommande
            arbete vid dag 180 kommer nu att kunna anstå om övervägande skäl
            talar för en återgång i arbete hos arbetsgivaren före dag 365
            i samma omfattning som före sjukskrivningen. Jag måste tillstå,
            herr talman, att Sverigedemokraterna har en poäng i att det hade
            varit vettigt att också kunna titta på andra ingångsperioder i
            arbetstid för att komma tillbaka i arbete. Där är vi inte i dag,
            och det verkar vara komplicerat att komma dit. Jag är dock nöjd
            med det betänkande som ligger på bordet i dag.
          </note>
          <note>
            Herr talman! Det ska således vara tillräckligt att mer talar
            för återgång i arbete hos arbetsgivaren än emot för att bedömningen
            mot normalt förekommande arbete ska kunna skjutas upp. I dagens
            omvända värld, där Försäkringskassans tillämpning glidit i väg,
            är det tvärtom.
          </note>
          <note>
            Herr talman! Varje sjuk person har rätt till en trygg bedömning
            och rätt rehabiliteringsinsatser. Varje läkare och handläggare
            måste också sam ­ tidigt ha en god arbetsmiljö och med självklarhet
            kunna genomföra sitt kärnuppdrag – samverkan. Deras mål kräver
            en förändrad sjukskrivnings ­ process. Under covid-19 har gränsen
            flera gånger flyttats för när en sjuk ­ skrivning ska kräva läkarintyg.
            Det har flyttats en rad gränser i ersättnings ­ systemen, och
            nu flyttar vi tidsgränsen. Risken för smittspridning är en av
            anledningarna men också att sjukskrivningar i vardagslunken, redan
            tidig ­ are, tar oerhört mycket tid i anspråk av Sveriges läkare,
            sjukvårdsprofes ­ sioner, handläggare och beslutsfattare – tid
            som helt enkelt inte längre finns när pandemin grasserar.
          </note>
          <note>
            Liberalerna har föreslagit en rad åtgärder som ger en tryggare
            och mer transparent försäkring samtidigt som det ger en bättre
            arbetsmiljö, stärkt patientsäkerhet och klokare resursanvändning.
            Vi kommer att lägga fram fler förslag längre fram.
          </note>
          <note>
            Herr talman! Vi liberaler menar att Försäkringskassans samordningsuppdrag,
            inte minst med sjukvården, arbetsgivare och Arbetsförmed ­ lingen,
            måste stärkas avsevärt. Det är helt orimligt att det i dag tar
            bortåt ett år innan Försäkringskassan håller ett första avstämningsmöte
            med en sjukskriven persons arbetsgivare. Det måste ske mycket,
            mycket tidigare. Försäkringskassan måste bli en partner och inte
            en motståndare till sjuka människor i ett gemensamt arbete för
            att en sjukskriven person ska komma tillbaka. Dagens betänkande
            är en viktig del i detta.
          </note>
          <note>
            Slutligen, herr talman, måste kontakter med myndigheter i allmänhet
            och med Försäkringskassan i synnerhet vara enkla, hanterliga och
            värdefulla även för den som är sjuk. Myndigheter kan vara helt
            avgörande för oss när vi behöver stöd, men i dag kan människor
            i kontakter med Försäkringskassan ofta känna sig nästintill administrationsutmattade
            – möjligen en ny diagnos. Givetvis behövs underlag och dokumentation,
            men det överordnade målet måste vara att lyfta invånare och ge
            dem möjligheter.
          </note>
          <note>
            Herr talman! Vi måste snåla på onödiga saker, men vi får aldrig
            snåla på omtanken.
          </note>
          <note>
            Anf. 76 IDA GABRIELSSON (V) replik:
          </note>
          <note>
            Herr talman! Anledningen till att vi står här i dag är att bland
            annat Vänsterpartiet deltog i ett utskottsinitiativ som satte
            igång debatten. Utredningen med förslag om att mjuka upp tidsgränsen
            har funnits länge.
          </note>
          <note>
            Vid den efterföljande debatten framkom det med all tydlighet
            att den hårdaste bromsklossen för att göra den mindre uppmjukningen
            var Liberalerna. Det var också något som Liberalernas talesperson
            i ekonomiska frågor stod för i kammaren i ett replikskifte med
            oss i Vänsterpartiet.
          </note>
          <note>
            Man säger att det inte finns någon majoritet i riksdagen för
            olika förslag. Det verkar som att man antingen inte har ordning
            på varandra i för ­ handlingsrummet eller inte kan räkna. Vänsterpartiet
            är för, och andra partier påstår sig vara för – så en majoritet
            finns för att införa allt. Det enda skälet kan vara om Liberalerna
            säger att man hoppar av, inte bara i någon invandringsfråga utan
            även i frågor om sjukförsäkringen. Då utl ö ses någon form av
            regeringskris. Det är det enda jag kan förstå skulle ligga som
            grund.
          </note>
          <note>
            Är Bengt Eliasson och Liberalerna beredda att utl ö sa en regeringskris?
            Eller kan vi se att de här förslagen kommer att genomföras framåt
            om Bengt Eliasson och Liberalerna får bestämma?
          </note>
          <note>
            Anf. 77 BENGT ELIASSON (L) replik:
          </note>
          <note>
            Herr talman! Jag tackar Ida Gabrielsson för frågorna.
          </note>
          <note>
            Vi kan först lägga undan frågan om att utl ö sa en regeringskris
            eller inte. Vad det handlar om är att hedra avtal, och det gäller
            alla parter. Därmed bilägger jag den frågan. De diskussionerna
            förs i samband med helt andra frågor än de vi i dag debatterar
            och i helt andra forum än det vi i dag debatterar i.
          </note>
          <note>
            Vi måste hålla isär förhandlingarna med regeringen om de olika
            delar ­ na i sjukförsäkringen. I dag debatterar vi en långsiktig
            förändring på den väg som Liberalerna och Folkpartiet redan på
            den tiden debatterade på landsmötet. Detta är steg på den vägen
            att gå tillbaka till fasta tidsgränser och fasta avstämningspunkter
            som ger människor möjligheter att komma tillbaka till arbete.
            De ger avstämning och kraft framåt i processerna, inte att flytta
            människor in i en dunkel värld av oändliga sjukskrivningar.
          </note>
          <note>
            En sak kan vi slå fast i debatten, nämligen att det inte var
            bättre förr. Vi ska inte tillbaka till den tiden där den vanliga
            utvägen var att, som det då hette, bli sjukpensionär. Det behövs
            effektfulla och bra rehabiliteringskedjor, och det behövs ordentlig
            tid för att hälso- och sjukvården och andra insatser kring den
            sjukskrivne blir sådana att man kan komma tillbaka till sitt liv.
          </note>
          <note>
            Anf. 78 IDA GABRIELSSON (V) replik:
          </note>
          <note>
            Herr talman! Jag måste ändå säga att det var bättre förr. Jag
            kan låta lite mossig när jag påstår det, men jag står för det.
            Jag har själv haft sjukersättning, och jag har kommit tillbaka.
            Jag tycker ändå att man är lite lyckad om man har kommit in i
            riksdagen och kan utföra arbetet där. Det har ju kommit nya mediciner.
            Det kan jag ändå stå för.
          </note>
          <note>
            Jag fick inte riktigt svar på min fråga om dag 180. Kommer Bengt
            Eliasson och Liberalerna att stödja en ytterligare tidsgräns om
            dag 365 och det förslag som finns om att ange arbete? Är det Liberalerna
            som stoppar och gör så att vi inte får se förslaget på riksdagens
            bord? Eller är det något som regeringen skyller på?
          </note>
          <note>
            Känner Bengt Eliasson ibland att frågorna som ställs eller förslagen
            som läggs fram är otydliga? Bland annat har jag sett ett förslag
            från Bengt Eliasson om att stoppa sveket mot de sjukskrivna. Han
            vill tillsätta en oberoende utredning av Försäkringskassan. Missade
            Bengt Eliasson mina förslag som Liberalerna röstade ned tre dagar
            före jul? De gick ut på att stoppa sveken och göra en oberoende
            genomlysning.
          </note>
          <note>
            Är Bengt Eliasson beredd att tillsammans med mig gå fram med
            förslaget om LSS och sjuka?
          </note>
          <note>
            Anf. 79 BENGT ELIASSON (L) replik:
          </note>
          <note>
            Herr talman! Jag tackar Ida Gabrielsson för frågorna.
          </note>
          <note>
            Jag måste tillstå att rehabilitering fungerar och att den medicinsk-tekniska
            utvecklingen på olika sätt har varit strålande. Det är Ida Gabrielsson
            själv ett gott exempel på. Jag ger en eloge till det arbetet,
            som säkert ledamoten själv har bidragit starkt till med vilja
            och kunskap.
          </note>
          <note>
            Låt mig vara tydlig. Liberalernas inställning är att rehabiliteringskedjan
            och arbetslinjen är mycket viktiga att hålla fast vid. Det är
            inte fråga om att lägga fram förslag som innebär en återgång till
            sjukskrivning där det inte finns några som helst avgränsningar
            eller avstämningspunkter, och inte heller en tät samverkan med
            den sjuke med alla insatser som behövs, inte bara arbetsgivare
            och Arbetsförmedlingen, Försäkringskassan och hälso- och sjukvården.
            Det kan vara fråga om en lång rad sociala insatser runt den sjukskrivne.
            Allt detta måste komma tillsammans och få fasta avstämningspunkter
            under sjukskrivningsprocessen för att leda tillbaka till ett liv.
            Detta har jag beskrivit i mitt anförande, i motioner och i mitt
            tidigare svar till Ida Gabrielsson. Det är den tydliga vägen.
          </note>
          <note>
            Ida Gabrielsson sa själv att man är emot dagens system i sin
            helhet. Det är inte vi. Vi vill utveckla dagens sjukförsäkring
            till något som är mycket bättre, men vi är inte emot helheten.
            Jag tvivlar på att vi kommer att lägga fram gemensamma förslag
            på den punkten.
          </note>
          <note>
            Anf. 80 JULIA KRONLID (SD) replik:
          </note>
          <note>
            Herr talman! För ett antal år sedan ville inte Liberalerna ta
            i oss med tång, så jag hoppade till lite på min plats när jag
            hörde att ledamot Eliasson framförde att vårt förslag i detta
            betänkande ändå var ganska vettigt. Jag gläder mig över den utveckling
            vi har sett genom åren, det vill säga att vi nu respektfullt kan
            diskutera och debattera olika sakförslag som vi är överens om,
            eller inte överens om.
          </note>
          <note>
            Men om ledamot Eliasson nu tycker om vårt förslag om att det
            kan räcka med att återgå i deltid efter ett år, undrar jag varför
            Liberalerna inte kan stötta vår reservation i dag. Den gäller
            frågan om att regeringen ska utvärdera och utreda förslaget och
            göra förändringen ännu bättre. Det är min konkreta fråga: Om det
            är ett vettigt förslag, varför inte stödja det, ledamot Eliasson?
          </note>
          <note>
            Anf. 81 BENGT ELIASSON (L) replik:
          </note>
          <note>
            Herr talman! Tack, Julia Kronlid, för frågan!
          </note>
          <note>
            När jag hade läst förslaget lyssnade jag på dem som är mycket
            respekterade och kunniga inom området. Eftersom de pekade på att
            det kan finnas konsekvenser och delar som blir ganska oöverstigliga
            eller svåra att genomföra i verkligheten om man bara lyfter in
            det här förslaget. Därför stöttar vi inte förslaget i dag. Vi
            skulle också försena dagens beslut, och det vill jag inte riktigt
            vara med om. Men att titta vidare på vad det skulle kunna betyda
            och sedan infoga det i förslag framöver har jag definitivt ingenting
            emot.
          </note>
          <note>
            Det viktiga nu är att få det här på banan. Nu lever vi i en övergångsperiod,
            med ett tillfälligt beslut som löper, och det vi debatterar i
            dag kommer att bli fast. Det är viktigt att det kommer på plats.
            När vi börjar få uppföljningar inom något år eller så kan vi kanske
            utveckla. Regeringen har lovat att återkomma ganska snart med
            uppföljningar av vilka effekter det får i verkligheten.
          </note>
          <note>
            Jag är beredd att titta på saker som kan göras ännu bättre. Jag
            tycker fortfarande att Sverigedemokraternas förslag i den här
            delen, om återgång till tidsbegränsat arbete där man är anställd,
            är värt att titta vidare på för att kunna komplettera med det
            senare.
          </note>
          <note>
            Anf. 82 JULIA KRONLID (SD) replik:
          </note>
          <note>
            Herr talman! Det gläder mig att Liberalerna tycker att förslaget
            är vettigt. Men jag vill vara tydlig med att vår reservation absolut
            inte handlar om att i dag avslå detta bara för att det inte blir
            precis som vi vill i det här avseendet. Vi står självklart bakom
            lagändringen och vill absolut inte stoppa den på något sätt. Vårt
            tillkännagivande handlar bara om att reger ­ ingen ska utvärdera
            det ytterligare och sedan återkomma, precis som ledamoten Eliasson
            lyfter fram.
          </note>
          <note>
            Jag tror att vi är överens om att det som ligger på bordet i
            dag ska genomföras, punkt slut. Sedan kan regeringen även utvärdera
            vårt lilla till l äggsförslag om att det också ska vara möjligt
            att återgå på deltid.
          </note>
          <note>
            Jag tycker fortfarande att ledamoten Eliasson ska överväga att
            stödja förslaget. Det blir kanske inte majoritet för det ändå.
            Men det hade varit trevligt att ha en diskussion om det i utskottet
            och kanske nå en majoritet för det. Men vi kommer att återkomma
            i frågan.
          </note>
          <note>
            Jag hoppas att Eliasson kan framföra detta till kontakter i regeringen
            och komma ihåg var förslaget kom ifrån. Vi har i andra sammanhang
            lagt fram olika förslag som utskottsinitiativ, och sedan sett
            att de kommer som förslag från regeringen. Hur oppositionen har
            tryckt på är då bortglömt. Jag hoppas att det inte glöms bort
            den här gången.
          </note>
          <note>
            Jag hoppas också att ledamoten Eliasson kan ta med sig förslaget
            till regeringen så att vi kan få en mer human sjukförsäkring.
            Det är ett stort problem när en person har varit sjuk länge och
            fortfarande är sjuk men ändå kan återgå till sin arbetsgivare
            i små steg och kanske till slut kan återgå i arbete. Annars får
            vi människor som helt i onödan måste ställas om och utbildas om
            för arbetsmarknaden. Vi kanske förlorar värdefulla sjuksköterskor
            som till exempel är långtidssjuka i covid. Jag förutsätter att
            Eliasson tar med sig förslaget vidare så att det kan bli verklighet.
          </note>
          <note>
            Anf. 83 BENGT ELIASSON (L) replik:
          </note>
          <note>
            Herr talman! Tack, Julia Kronlid!
          </note>
          <note>
            Givetvis är Liberalerna, precis som jag sa i mitt anförande,
            för och styrker en mer flexibel och tydlig sjukförsäkring som
            är begriplig för människor och som blir mycket mer individualiserad
            än i dag. Det betyder att det blir en rad olika begränsningar
            i hur mycket man får jobba. Och i vilken takt man kan komma tillbaka
            till sitt arbete måste bli mycket mer flexibelt. På den punkten
            tror jag att vi är helt eniga.
          </note>
          <note>
            Hur förslagen läggs fram, plockas upp och beskrivs får Julia
            Kronlid vända sig till regeringspartierna om. Det är ingenting
            som jag styr över. Jag kan bara vara med och påverka den politik
            som Liberalerna driver och som vi själva tar fram. I diskussionerna
            med regeringen kan vi påverka inom januarisamarbetet . I övrigt
            är det regeringspartierna som styr över detta.
          </note>
          <note>
            Alla partier i kammaren får återkomma i de viktiga frågorna när
            det gäller sjukförsäkringen och faktiskt diskutera hur vi ska
            göra den skarpare, bättre och mer individuellt tillvänd, så att
            den fungerar för människor i deras vardag och verkligen som en
            försäkring för att man ska ta sig tillbaka till arbete vid enkel
            eller svår sjukdom. Det är vi helt överens om.
          </note>
          <note>
            Anf. 84 RICKARD NORDIN (C):
          </note>
          <note>
            Herr talman! Sjukpenningen ska vara en inkomstbortfallsförsäkring
            som ger stöd till den enskilde som på grund av sjukdom inte kan
            gå till sitt arbete. Den ska vara ett stöd för att man ska kunna
            återgå till sitt befintliga arbete eller möjligtvis ett annat
            arbete om så krävs.
          </note>
          <note>
            För stöd till återgång finns rehabiliteringskedjan. Den är bra.
            Den inne ­ håller tidsgränser för när en sjukskriven ska prövas
            mot befintligt arbete, sin arbetsgivare eller annat arbete. Det
            gör att fokus hela tiden ska hållas på rehabilitering, och det
            ska finnas en plan för varje sjukskriven person så att man ska
            kunna komma tillbaka. Det är något som vi i Centerpartiet stöder.
          </note>
          <note>
            Det är också viktigt att det finns en pågående plan. Där bedömningen
            är att man ska kunna återgå till sitt befintliga arbete ska den
            planen också kunna genomföras.
          </note>
          <note>
            Det är Försäkringskassan som handlägger och gör bedömningar av
            om man är arbetsför eller om man ska fortsätta att få sjukpenning.
            När det gäller rehabiliteringskedjan och bedömningen vid just
            180 dagar har För ­ säkringskassan gjort en tolkning; även om
            det finns en pågående rehabili ­ tering som förväntas leda till
            att personen kan komma tillbaka till sitt ordi ­ narie arbete
            avslås många ansökningar om sjukpenning. Personen hänvisas då
            till att söka arbete på övriga arbetsmarknaden. Det är såklart
            inte bra.
          </note>
          <note>
            Om det pågår en rehabilitering måste man kunna fortsätta med
            den innan man prövas mot övriga arbetsmarknaden. Här behöver helt
            enkelt ett förtydligande göras. Nuvarande regelverk skapar osäkerhet
            för den sjuke men faktiskt också för företaget som vill ha tillbaka
            sin anställda. Finns det en god chans att komma tillbaka inom
            rimlig tid är det också det klart bästa för alla inblandade.
          </note>
          <note>
            Herr talman! Centerpartiet värnar arbetslinjen, eftersom de flesta
            människor mår bra av att gå till ett arbete eller till studier
            och känna att de har ett värde och ett arbete som genererar inkomst
            och bidrar till vår gemensamma välfärd i landet. För att det ska
            fungera krävs ett fokus på tidig rehabilitering, så att den som
            är sjuk får korrekt hjälp för att kunna återgå till sitt arbete
            eller prova ett nytt arbete.
          </note>
          <note>
            Här måste regeringen skärpa sin styrning av Försäkringskassan,
            så att man ger ett tidigt stöd och samordnar runt den sjukskrivne.
            Det behövs samordning av insatser från sjukvården och arbetsgivaren
            och i vissa fall insatser från Arbetsförmedlingen för att en enskild
            ska få rätt stöd.
          </note>
          <note>
            Herr talman! I sammanhanget är det viktigt att nämna att det
            krävs ytterligare förtydliganden för att vi ska få en bättre rehabiliteringskedja.
            Det är något som Centerpartiet arbetar för och driver. Det vi
            nu pratar om kallas angivet arbete, det vill säga att Försäkringskassan
            behöver ange vil ­ ken typ av arbete de bedömer att en sjukskriven
            person kan ta i det fall man inte kan återgå till sin befintliga
            arbetsgivare. Det behövs för att öka tydligheten och förtroendet
            för bedömningen av rätten till sjukpenning.
          </note>
          <note>
            Herr talman! Avslutningsvis vill jag säga att även de andra förändringarna
            som föreslås i betänkandet är bra. De handlar om att enskilda
            företagare kan få fortsätta att hantera mindre delar i företaget,
            exempelvis uppdatera en hemsida, samtidigt som de kan fortsätta
            ha arbetslöshetsersättning . Det är en fördel för att de ska kunna
            starta igång sitt företag igen när pandemin börjar lätta.
          </note>
          <note>
            Herr talman! Med det vill jag yrka bifall till utskottets förslag
            i betänkandet.
          </note>
          <note>
            Anf. 85 MARIA MALMER STENERGARD (M) replik:
          </note>
          <note>
            Herr talman! Tack, Rickard Nordin, för anförandet!
          </note>
          <note>
            I Alliansen gjorde Moderaterna och Centerpartiet många bra saker
            tillsammans. Vi tog bland annat viktiga steg på många områden
            för att upprätta arbetslinjen.
          </note>
          <note>
            Det är klart att vi är många som ser med stor oro på hur sjukförsäkringen
            utvecklas. Sedan Socialdemokraterna tog över har antalet avslag
            efter dag 180 i sjukförsäkringen ökat markant. Men lagstiftningen
            är densamma. Det är regeringens bristande ledning och styrning
            som har lett till att vi har hamnat där vi är i dag.
          </note>
          <note>
            Det har kommit allvarlig kritik från Riksrevisionen mot Försäkringskassan,
            Arbetsförmedlingen och statliga arbetsgivare. De brister i sina
            insatser för att underlätta för personer som har varit sjukskrivna
            att återgå i arbete. Många sjukskrivna erbjuds inget omställningsmöte,
            och det saknas alltså dokumentation i vart tredje sjukskrivningsärende
            hos statliga arbetsgivare, i genomsnitt.
          </note>
          <note>
            Men i stället för att sopa framför egen dörr och göra det man
            ska göra – använda den viktiga rehabiliteringskedjan och se till
            att alla parter lever upp till sina åtaganden enligt den – ger
            man riksdagen uppdraget att ta fram ny lagstiftning, som slår
            väldigt brett och riskerar medföra att många som är sjuka stannar
            längre utanför arbetsmarknaden.
          </note>
          <note>
            Jag är inte alls förvånad över att Socialdemokraterna tar pandemin
            som ursäkt för att börja nedmontera arbetslinjen och i stället
            införa en bidragslinje. Det som förvånar mig är att Centerpartiet
            väljer att stödja dem i det arbetet. Det handlar inte bara om
            den här förändringen, utan det kommer att komma fler som tar oss
            i den riktningen.
          </note>
          <note>
            Anf. 86 RICKARD NORDIN (C) replik:
          </note>
          <note>
            Herr talman! Jag noterar ingen fråga från Maria Malmer Stenergard
            utan bara fortsatt argumentation, som hon kanske borde ha lyft
            i sitt anförande i stället.
          </note>
          <note>
            Jag kan konstatera att jag själv lyfte den bristande ledningen
            och styrningen från regeringens sida. Men när vi i Centerpartiet
            säger att den inte är tillräcklig kommer vi att agera i riksdagen,
            vilket vi nu har gjort. Det var vi som lade fram detta utskottsinitiativ
            i socialförsäkringsutskottet därför att vi ser att det finns problem;
            Moderaterna lyfter själva många av dem.
          </note>
          <note>
            Det här är lagstiftning som efterfrågas av många företag, som
            ser att den anställde och sjuke kan komma tillbaka till samma
            arbete som tidigare och att de slipper rekrytera ny personal.
            Det innebär en ökad trygghet, både för den anställde och för företaget,
            och skapar i sig mycket värde i samhället. Detta är alltså något
            som är välkommet och självklart kommer att användas när man ser
            att det ger möjlighet att just komma tillbaka till samma arbete.
            Det ersätter såklart inte andra insatser som behöver göras i rehabiliteringskedjan
            och från Försäkringskassans sida, men det är en viktig nyckel
            för att få vår ekonomi att funka lite bättre.
          </note>
          <note>
            Anf. 87 MARIA MALMER STENERGARD (M) replik:
          </note>
          <note>
            Herr talman! Tack, Rickard Nordin, för svaret! Jag delar Centerpartiets
            frustration över att regeringens ledning och styrning är bristande
            och att myndigheterna inte gör det de ska. Men jag tycker att
            man gör det väldigt enkelt för sig om man då tar på sig ansvaret
            att genom lagstiftning förbättra när det gäller det som regeringen
            inte själv kan uppnå.
          </note>
          <note>
            Problemet är ju att man inte alls träffar de grupper som skulle
            behöva stöttning. Det man i stället gör är att man, på ett ganska
            träffsäkert sätt, nedmonterar arbetslinjen och generellt sett,
            för alla grupper, gör det enklare att stanna längre i sjukskrivning.
            Detta innebär ett djupare utanförskap och att de aktörer inom
            sjukförsäkringen som borde göra ett jobb i stället riskerar att
            skjuta upp de åtgärder som ska vidtas. Detta lyfter till exempel
            Försäkringskassan som en farhåga.
          </note>
          <note>
            Jag menar att man i stället ska rikta in sig på de avgränsade
            problem man ser, till exempel de som är långtidssjuka i covid-19.
            Vi vet att vetenskapen inte vet tillräckligt mycket om effekterna
            på lång sikt, och det är motiverat att göra ett tillfälligt undantag.
            I stället väljer man att göra ett permanent undantag, som gör
            att många tyvärr kommer att få stanna längre i utanförskap.
          </note>
          <note>
            Ett annat område där jag tror att man skulle behöva göra en justering
            är psykiatriska diagnoser, som ökar lavinartat. Vi skulle gärna
            se en särskild rehabiliteringskedja för dem som har drabbats av
            till exempel stressrelaterade sjukdomar och behöver en helt annan
            rehabilitering än vad till exempel en bruten fot kräver.
          </note>
          <note>
            För att vara tydlig med mina frågor: Hur ser Centerpartiet på
            risken att man använder Centerpartiet för att rulla tillbaka arbetslinjen
            och införa bidragslinjen? Och hur ser Centerpartiet på en särskild
            rehabiliteringskedja för psykiatriska diagnoser?
          </note>
          <note>
            Anf. 88 RICKARD NORDIN (C) replik:
          </note>
          <note>
            Herr talman! Det är lite spännande när Maria Malmer Stenergard
            säger att Centerpartiet tar på sig ett ansvar och genomför en
            lagstiftning. Detta är något som Moderaterna frekvent gör i riksdagen,
            genom olika utskottsinitiativ och annat och genom att helt enkelt
            driva på regeringen i den riktning man önskar. Det är normal politik
            som vi för här i riksdagen; det sker ju hela tiden, inte minst
            i finansutskottet. Jag ser fram emot att Moderaterna då slutar
            lägga fram förslag, till exempel när det gäller budgetregelverk
            och annat, där man på sistone frekvent har gått emot de budgetregelverk
            och ramverk som vi har. Det är, tycker jag, lite konstig kritik
            som Maria Malmer Stenergard framför.
          </note>
          <note>
            Moderaterna skulle också gärna få förklara – nu kan Maria Malmer
            Stenergard inte göra det i en replik här, men i övrigt – hur man
            ska göra denna avgränsning rättssäkert och hur man får det att
            fungera på ett bra sätt om man bara ska pinpointa människor som
            är långtidssjukskrivna i covid. Det rör sig om ganska diffusa
            diagnoser och är därför helt enkelt inte möjligt. Det är egentligen
            lätt att bolla tillbaka frågorna till Mode ­ raterna, som inte
            har de konkreta svaren när det gäller hur man ska hantera detta
            i verkligheten.
          </note>
          <note>
            Det jag kan konstatera är att Centerpartiet har drivit på för
            ett förslag som kommer att göra det bättre för företaget men framför
            allt för den sjuke, när man ser att denne inom en kort framtid
            ska kunna återgå till sitt arbete. Detta kommer att gynna ekonomin
            och arbetslinjen såväl som den sjuke.
          </note>
          <note>
            Anf. 89 IDA GABRIELSSON (V) replik:
          </note>
          <note>
            Herr talman! Först vill jag verkligen tacka Centerpartiet för
            att man slöt upp kring Vänsterpartiets utskottsinitiativ och bara
            dagen efter ställde sig bakom att vi skulle göra det som i dag
            sker: att vi får en lättnad vid dag 180. Detta – att det kom från
            fler partier – tror jag bidrog till att det här blev av och gick
            så pass fort efter alla år av väntan, även under perioden sedan
            utredningen kom.
          </note>
          <note>
            Just detta om angivet arbete fanns i både Vänsterpartiets och
            Centerns förslag. Men det tog Centern sedan tillbaka på mötet,
            och vi behövde inte ta ställning till det. Nu får jag med glädje
            höra att det är angivet arbete som ska gälla. Då känns det som
            att det måste vara Liberalerna som inte kan acceptera detta, för
            varför läggs det inte fram? Varför kan det inte vara med bland
            det vi i dag ska ta ställning till? Det skulle hjälpa väldigt
            många. Särskilt de som redan är arbetslösa skulle ha en annan
            chans.
          </note>
          <note>
            Min fråga till Centerpartiet är: Är ni beredda att ta strid för
            att angivet arbete ska införas? Och är ni beredda att också se
            över nästkommande tidsgräns för att genom lagstiftning förtydliga
            vad som ska gälla vid omställningen dag 365?
          </note>
          <note>
            Anf. 90 RICKARD NORDIN (C) replik:
          </note>
          <note>
            Herr talman! Hur andra partier resonerar får stå för dem. Centerpartiet
            har resonerat i linje med det utskottsinitiativ som vi lade fram
            – det var Solveig Zander som lade fram det för vår räkning. Det
            är också detta vi nu har framför oss.
          </note>
          <note>
            Vi tycker att det är en bra förändring; annars hade vi inte lagt
            fram den. Hur vi gör framöver får vi återkomma till. Detta är
            något som i högsta grad är budgetpåverkande och som vi i så fall
            tar i samarbete med de partier som vi lägger fram en budget med.
          </note>
          <note>
            Anf. 91 IDA GABRIELSSON (V) replik:
          </note>
          <note>
            Herr talman! Jag tar min fråga igen – jag tror att det blev ett
            missförstånd. Det handlade om det som fanns i Solveig Zanders
            utskottsinitiativ och även i mitt, om att arbete skulle anges
            och vilken typ av arbete. Det stöddes sedan inte av just Solveig
            Zander, utan det var endast Vänsterpartiet som framhärdade. Det
            var väldigt glädjande att höra att Centern stenhårt kommer att
            driva detta om att ange arbete.
          </note>
          <note>
            Jag har också en fundering kring att angivet arbete i utredningen
            är satt till noll. När det gäller att göra upp med budgetkompisarna
            brukar ni ju köra över dem i andra initiativ med olika förslag
            som inte är kostnads ­ ökande. Den här kostnaden bedöms av utredaren
            ligga på noll, så jag und ­ rar fortfarande varför ni inte kliver
            fram och driver den här frågan hårdare.
          </note>
          <note>
            Anf. 92 RICKARD NORDIN (C) replik:
          </note>
          <note>
            Herr talman! Vi har gjort olika typer av justeringar, exempelvis
            i sjukförsäkringsregler och annat. Bara för att samhällskostnaden
            är noll betyder det inte att det inte är budgetpåverkande. Därmed
            är det rimligt att hantera sådant i samarbete med de partier som
            man diskuterar budget med.
          </note>
          <note>
            Vi inom fyrpartigruppen har gemensamt kommit fram till det förslag
            som vi nu har på bordet. Jag tycker att det är bra. Det kommer
            att förbättra för många människor, det kommer att förbättra för
            många företag och det kommer att skapa en tryggare situation både
            på arbetsmarknaden och för den sjukförsäkrade.
          </note>
          <note>
            Det är bra förändringar, och det är välkommet att även Vänsterpartiet
            tycker det. Det är beklagligt att inte alla partier i Sveriges
            riksdag sluter upp bakom dem.
          </note>
          <note>
            Jag är glad över att om ett par timmar kunna trycka på knappen
            för ja i den här frågan och ser fram emot att vi kommer att utveckla
            både sjukförsäkringssystem och annat på andra sätt framöver. Hur
            det blir får vi se framöver.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 15 Äldrefrågor
          </note>
          <note>
            Socialutskottets betänkande 2020/21:SoU9
          </note>
          <note>
            Äldrefrågor
          </note>
          <note>
            föredrogs.
          </note>
          <note>
            Anf. 93 ANN-CHRISTIN AHLBERG (S):
          </note>
          <note>
            Herr talman! Vi socialdemokrater vill ha världens bästa äldreomsorg.
            Det förtjänar de äldre, så vi välkomnar de historiska miljardsatsningarna
            på välfärden, de årliga extra miljarderna till äldreomsorgen och
            de extra miljarderna till Äldreomsorgslyftet för att kunna kompetensutveckla
            personal. Men pengar löser inte allt, utan man måste också våga
            förändra gamla sätt att arbeta och organisera arbetet på ett modernt
            och tryggt sätt där personal har bra arbetsvillkor och de äldre
            har det bra alla dagar och dygnets alla timmar.
          </note>
          <note>
            Herr talman! Jag tror inte att någon av oss vill att flera okända
            personer varje dag ska komma till våra hem och hjälpa oss med
            det mest personliga som vi inte längre klarar av själva. Så är
            det tyvärr för de allra flesta som har hemtjänst i dag. Det är
            inte värdigt. Det är inte tryggt för den äldre eller för den anhöriga
            som inte vet vem som har varit på besök där. Vi måste se till
            att det blir mer kontinuitet. Personalen ska ha några få att hjälpa
            och färre att lära känna, för det är då man ser hur den äldre
            mår. Då ser man också att den äldre får rätt insatser. Det skapar
            trygghet för de äldre, personal och anhöriga. Här har kommunerna
            ett stort jobb kvar att göra.
          </note>
          <note>
            Herr talman! Vi socialdemokrater är positiva till valfrihet i
            äldreomsorgen, valfrihet att kunna påverka om man vill ha möjlighet
            till promenad och sovmorgon med en sen frukost eller att få hjälp
            med att duscha den dag man själv vill. Men debatten om valfrihet
            i äldreomsorgen har inte handlat om de äldre utan om vilket företag
            som ska bedriva äldreomsorgen och vilket av de vinstdrivande företagen
            som lägger lägst anbud som vinner upphandlingen.
          </note>
          <note>
            Ärligt talat, herr talman, har jag inte hört någon äldre eller
            anhörig som frågat vilket företag som driver äldreboendet men
            väldigt många som undrar vilken kvalitet det är på omsorgen, om
            det finns bra personal där och vilken guldkant den äldre kan få
            på just det boendet.
          </note>
          <note>
            Herr talman! Många äldre har dött alltför tidigt i covid-19 för
            att smittan har kommit in på boendena. Både de boende och personalen
            har blivit sjuka.
          </note>
          <note>
            Vi vet att det fanns brister sedan tidigare i äldreomsorgen.
            Många var timanställda, det var brist på kompetens och rätt kunskap
            om smittspridningen med mera. Och det var brist på rätt skyddsutrustning
            när pandemin kom.
          </note>
          <note>
            En bild som fastnat i mitt huvud är en äldre sjuk i covid som
            hämtades av ambulanspersonal med full skyddsutrustning, med all
            rätt, medan undersköterskan som öppnade dörren till boendet bara
            hade ett platsförkläde som skydd, vilket inte var tillräckligt
            för vare sig de boende eller personalen.
          </note>
          <note>
            Fler brister som finns och påverkar är dåliga arbetsvillkor,
            minut ­ scheman, delade turer, korttidsanställningar och många
            outbildade vikarier men också tillsvidareanställda som saknar
            utbildning för att jobba i äldre ­ omsorgen.
          </note>
          <note>
            Många arbetsledare har alltför många anställda och ansvar för
            alltför många, vilket blir extra sårbart just i en pandemi som
            också Coronakommissionen påtalat. Här finns mycket att förbättra.
            Därför är satsningarna på äldreomsorgen så viktiga, och de behövs
            just där.
          </note>
          <note>
            Därför, herr talman, blir jag väldigt orolig när jag får signaler
            om att kommunpolitiker säger att man inte behöver de här pengarna,
            att man inte kan använda sig av pengarna eller att man kommer
            att göra skattesänkningar eller sälja ut den kommunala hemtjänsten.
            Mina funderingar blir då: Har man så bra äldreomsorg att man inte
            kan förbättra den? Har man så bra personalpolitik så att alla
            är utbildade? Har man rätt grundbemanning, få timanställda och
            frisk personal som har en bra arbetsmiljö? Har de äldre en god
            livskvalitet och en god vård och omsorg? Finns det digitala hjälpmedel?
            Listan kan göras mycket, mycket längre. Om det är så kan jag förstå
            att man inte behöver pengarna till äldreomsorgen. Men jag har
            inte hört om någon kommun som har en äldreomsorg där det inte
            finns något att förbättra.
          </note>
          <note>
            Herr talman! För ganska många år sedan var jag på ett mycket
            trevligt besök på ett äldreboende som jag inte glömmer. Det luktade
            nybakt sockerkaka när vi kom in. Kvinnor hade fått håret upprullat.
            Några satt ute på terrassen och njöt av att sitta ute. En personal
            skalade potatis tillsam ­ mans med en boende, och samtalet var
            så glatt. Och praktikanter spelade spel med flera boende. När
            jag satte mig ned för att prata med några boende och personal
            kom en katt och lade sig i mitt knä. Katten var en mycket uppskattad
            inneboende där. Trots att det nu har gått några år kan jag inte
            glömma det besöket, för det var så fint för de äldre. Det var
            så värdigt. Personalen trivdes, och de anhöriga var så nöjda.
          </note>
          <note>
            I dag ser det inte ut så. Men vi kan förbättra äldreomsorgen,
            och regeringens historiskt stora satsningar på välfärden och extra
            satsningar på äldreomsorgen är en bra början.
          </note>
          <note>
            Avslutningsvis, herr talman, yrkar jag bifall till reservation
            14.
          </note>
          <note>
            Anf. 94 MATS SANDER (M):
          </note>
          <note>
            Herr talman! Vi blir alla äldre för varje minut, varje dag och
            varje år som går. Jag blev själv några sekunder äldre på vägen
            hit fram.
          </note>
          <note>
            Herr talman! Ibland hör jag om att de äldre tar sig friheten
            att göra utvikningar och kanske till och med berömma talmannen
            för hans jobb med att försvara demokratin. Inte minst gjorde talmannen
            detta genom sitt samtal med förre överbefälhavaren om hur man
            försvarar demokratin vid Kulturweekend i Helsingborg. Stort tack
            för det!
          </note>
          <note>
            Nu till äldrefrågor. Personalkontinuiteten inom äldreomsorgen
            måste förbättras. Kontinuitet skapar trygghet för vårdtagaren
            och bidrar till en god arbetsmiljö för personalen. Detta är avgörande
            för att ge vård och omsorg med god kvalitet.
          </note>
          <note>
            Att äldreomsorgens personal behärskar det svenska språket är
            viktigt. Det är en säkerhetsaspekt så att exempelvis föreskrifter,
            dokumentation, vård- och omsorgsprogram och läkemedelsföreskrifter
            kan följas.
          </note>
          <note>
            Att personalen kan läsa, skriva, tala, förstå och kommunicera
            med det svenska språket är helt grundläggande inom äldreomsorgen.
          </note>
          <note>
            Herr talman! Detta var helt kort från de två tillkännagivanden
            till regeringen som vi m oderater tillsammans med flera i socialutskottet
            samlat majoritet för. Vi ställer oss självklart bakom dessa tillkännagivanden
            och likaså bakom våra reservationer enligt den rutin vi har i
            kammaren.
          </note>
          <note>
            Jag yrkar bifall till vår reservation nummer 26, Hälsofrämjande
            arbete, under punkt 18, som handlar om att stärka förebyggande
            insatser för att öka antalet friska och aktiva år för äldre genom
            en nationell hälsofrämjande strategi.
          </note>
          <note>
            Socialutskottet behandlar över 200 motionsyrkanden från allmänna
            motionstiden. Det kan här vara på sin plats att sända ett tack
            till social ­ utskottets kansli med personal för det grannlaga
            arbete de har gjort för att stödja oss, inte minst när det gäller
            undertecknad som saknade rutin i inled ­ ningen av arbetet med
            detta betänkande.
          </note>
          <note>
            Det är många motionsyrkanden, och det betyder att det är en riksdag
            med engagerade ledamöter när det gäller äldre, äldres rättigheter,
            äldreomsorgens organisation och äldreomsorgens personal. Det gäller
            också boendefrågor, tillsyn, avgifter, demensvård – numera kognitiva
            sjukdomar – anhörigstöd, hälsofrämjande arbete och fallprevention.
            Äldrefrågorna spänner över ett brett område.
          </note>
          <note>
            Herr talman! Vi moderater har ett genuint intresse för människor
            genom hela livet – från att stödja alla barn och unga utifrån
            individuella intressen och behov av att skapa kunskap för att
            de ska kunna skaffa sig ett meningsfullt arbetsliv och liv till
            att stödja äldre med individuella behov allteftersom dessa uppstår
            för att man ska kunna bibehålla ett meningsfullt och värdefullt
            liv så länge som möjligt.
          </note>
          <note>
            Alla våra förslag på området äldrefrågor kan med fördel läsas
            i betänkandet och i de bilagor som innehåller våra motioner och
            reservationer. Här framgår tydligt att vi tycker det är viktigt
            att stödja den positiva utvecklingen med att vi lever allt längre
            och är allt friskare.
          </note>
          <note>
            Vi tycker att det är viktigt att främja äldres hälsa och att
            minska ofrivillig ensamhet. De med hemtjänst ska få insatser som
            tar sin utgångspunkt i att göra dem så fria och självständiga
            som möjligt. För dem som bor på särskilda boenden ska fokus vara
            att stärka de kvarvarande förmågor och möjligheter den enskilde
            har. Allt handlar om att kunna fylla sina år med liv och meningsfullhet.
            Vi ska alla kunna se fram emot goda år även när vi börjar bli
            årsrika.
          </note>
          <note>
            Herr talman! Att intresset för äldrefrågor är stort beror troligtvis
            på att pandemin slagit hårt mot just de äldre. Coronakommissionens
            delredovisning från den 15 december 2020 blottlade ännu en gång
            en rad brister inom äldreomsorgen.
          </note>
          <note>
            Ännu en gång, är det kanske någon som undrar. Jo, samma problembild
            som Coronakommissionen beskriver framgick i den utredning som
            Alliansen initierade i början av 2014 och som regeringen lade
            ned direkt efter valet samma år. Den hette Äldreutredningen (S
            2014:02). På enbart nio månader, halvvägs, fann utredningens fler
            än 20 experter en lång rad problem som behövde åtgärdas.
          </note>
          <note>
            Några av de preliminära slutsatserna från 2014 är att det finns
            systemfel i vård och omsorg som berör de mest sjuka äldre negativt,
            att samverkan mellan regionerna och kommunerna brister och att
            det ofta saknas kontinuitet och överblick.
          </note>
          <note>
            Vidare måste kompetensen inom kommunal äldreomsorg och kommunal
            hälso- och sjukvård bli bättre och möjligheterna till fortbildning
            förbättras. Läkarnas kompetens nyttjas inte på ett systematiskt
            sätt.
          </note>
          <note>
            Herr talman! Allt detta har regeringen känt till sedan 2014,
            och hade utredningen fått fullfölja sitt uppdrag hade behövliga
            lagändringar kunnat vara genomförda nu. Sjukvård och omsorg för
            de mest sköra äldre hade kunnat vara bättre skickad att fungera
            i normalläge men också vara väl förberedd att möta de extrema
            påfrestningar som coronapandemin medför. Men regeringen har alltså
            inte åtgärdat kända brister.
          </note>
          <note>
            Herr talman! Nu skjuter man dessutom det mesta på framtiden genom
            utredningen om en äldreomsorgslag, som beslutades den 22 december
            2020 och som ska redovisas senast den 30 juni 2022. Det är bra
            med en utredning, men mycket var ju redan känt genom utredningen
            2014 och Coronakommissionens delrapport.
          </note>
          <note>
            Det finns mycket som kan göras här och nu för att förbättra äldreomsorgen.
            Dagens två tillkännagivanden är förstås enbart en liten del av
            vad som både behöver och kan göras här och nu. Förra veckan presenterade
            Moderaterna tillsammans med Vänsterpartiet och Kristdemokraterna
            gemensamma förslag som berör äldre. Vi vill se ökad personalkontinuitet,
            färre timanställningar inom äldreomsorgen, ökad medicinsk kompetens
            inom äldreomsorgen och ökade möjligheter till tryggt boende för
            äldre.
          </note>
          <note>
            Herr talman! Vi vill genomföra detta här och nu, inte sedan utan
            här och nu.
          </note>
          <note>
            Anf. 95 ANN-CHRISTIN AHLBERG (S) replik:
          </note>
          <note>
            Herr talman! Vi socialdemokrater välkomnar att fler partier säger
            att de vill satsa pengar på äldreomsorgen. Vi får dock signaler
            om att i många moderatstyrda kommuner hamnar inte de pengar som
            är riktade till äldreomsorgen där. Mitt i en pandemi som slagit
            hårt mot de äldre och i den allvarligaste ekonomiska krisen i
            modern svensk historia väljer man i stäl ­ let att göra nedskärningar
            och besparingar samt driva på privatisering och sälja ut kommunal
            hemtjänst.
          </note>
          <note>
            Herr talman! Mina frågor till Mats Sander blir därför: Hur pratar
            Moderaterna med sina kommunpolitiker så att satsningarna på äldreomsorgen
            går till just förstärkning och förbättring av äldreomsorgen? Vad
            kommer ni att göra för att satsningarna på äldreomsorgen inte
            ska gå till skattesänkningar, privatiseringar eller andra projekt
            i de kommuner där Moderaterna är med och styr?
          </note>
          <note>
            Herr talman! Mats Sander sa i sitt anförande att man vill satsa
            både på personal och kompetensutveckling och på att höja kvaliteten
            i äldreomsorgen, vilket vi välkomnar. Men det är viktigt att vi
            ser att de pengar som regeringen nu har satsat också kommer till
            äldreomsorgen.
          </note>
          <note>
            Anf. 96 MATS SANDER (M) replik:
          </note>
          <note>
            Herr talman! Denna fråga lyftes upp här även i morse när vi pratade
            om uppföljning och utvärdering av regeringens satsade resurser.
            Vi tycker att det är positivt att man gör det. Det är en fråga
            för kommunerna och regionerna vad de gör med sina resurser.
          </note>
          <note>
            Jag avslutade mitt anförande med att berätta om personalkontinuitet,
            färre timanställningar, ökad medicinsk kompetens och ökade möjligheter
            till tryggt boende. Det som vi gör från denna kammare är att fatta
            beslut om att tilldela resurser, följa upp och utvärdera. Det
            är upp till kommunerna, i det här fallet, att fatta rätt beslut
            om hur pengarna ska användas. Jag hade en kort diskussion i förmiddags
            om hur detaljerade uppdrag kan påverka kommunerna negativt då
            det kan ta mycket administrativ kraft att åtgärda dem.
          </note>
          <note>
            Jag skulle vilja säga så här: Att bli äldre är inte enbart att
            stå i långa vårdköer, behöva hemtjänst och hemsjukvård, fundera
            över särskilt boen ­ de eller möta nya vårdkontakter när man behöver
            besöka vårdcentralen. Det finns många andra kvaliteter som jag
            skulle vilja lyfta upp när det gäller frågor om äldre. Helt plötsligt
            får man tid för mycket annat: mer ledigt, resor, intressen och
            barnbarn men även att kunna fortsätta att vara en resurs i samhället
            långt upp i åren och en kraft att räkna med. Vi ser på talarlistan
            här i dag att man kan vara detta.
          </note>
          <note>
            Anf. 97 ANN-CHRISTIN AHLBERG (S) replik:
          </note>
          <note>
            Herr talman! Mats Sander svarade inte på mina frågor, så jag
            tänker upprepa dem: Hur pratar Moderaterna med sina kommunpolitiker
            så att satsningar på äldreomsorgen går just dit och inte till
            något annat? Det är oerhört viktigt att äldreomsorgen får dessa
            satsningar, för de behövs verkligen där.
          </note>
          <note>
            Herr talman! Jag undrar hur trovärdiga de satsningar som Moderaterna
            lägger fram här i dagarna egentligen är. I höstas, när budgetpropositionen
            skulle förarbetas, lades det inte några pengar där, utan då var
            det skattesänkningar som var prioriterade för Moderaterna. Det
            är alltid i opposition som Moderaterna vill satsa mer pengar på
            välfärd och äldreomsorg, så trovärdigheten kanske inte är så stor.
          </note>
          <note>
            Vi socialdemokrater och vår regering har satsat historiska pengar
            på välfärden och äldreomsorgen. De kommer årligen till äldreomsorgen.
            Äldreomsorgslyftet är oerhört viktigt, så att vi får fler kompetenta
            med ­ arbetare. Vi kommer också att se till att undersköterskorna
            får en skyddad yrkestitel, och så småningom kommer också en äldreomsorgslag.
          </note>
          <note>
            Herr talman! Jag ser fram emot att Mats Sander ska ge mig svar
            om vad han kommer att göra när det gäller kommunerna.
          </note>
          <note>
            Anf. 98 MATS SANDER (M) replik:
          </note>
          <note>
            Herr talman! Vi moderater förutsätter att kommunerna gör det
            de ska göra med de mandat som de har att förvalta.
          </note>
          <note>
            Vi kan konstatera att en regering kan vara mer eller mindre aktiv
            eller passiv. Den kan agera eller reagera. Den kan aktivt och
            kontrollerat söka ny kunskap i syfte att förbättra villkoren för
            människor eller så kan den vänta och se. Jag uppfattar, herr talman,
            att den nuvarande regeringen är, och den förra regeringen var,
            passiv och väntar och ser vad som ska ske och agerar först därefter.
            Jag tycker att vi har sett detta under hela 2020.
          </note>
          <note>
            Jag vill komma tillbaka till direktivet till utredningen 2014,
            som var pragmatiskt, långsiktigt och syftade till en bred parlamentarisk
            uppslutning efter slutrapporten 2015. Om utredningen hade fått
            fortsätta, herr talman, hade kunskapen om hur det stod till inom
            äldreomsorgen kunnat utgöra underlag till att förbättra äldreomsorgen.
            Helt troligt hade det funnits väl genomtänkta förslag på riksdagens
            bord senast hösten 2016, förslag som helt troligt hade varit beslutade
            till juluppehållet 2016. Det hade helt troligt gjort skillnad
            på ett avgörande sätt när det gäller hur förberedd eller oförberedd
            äldreomsorgen var när pandemin slog till. Jag menar att både den
            nuvarande och den förra regeringen har ett stort ansvar för detta.
          </note>
          <note>
            Utan våra konstruktiva förslag under hela 2020 hade vi troligen
            inte sett en extrasatsning i budgeten för äldreomsorgen 2021,
            uppdraget till Socialstyrelsen att stärka äldreomsorgen eller
            utredningen om en äldre ­ omsorgslag, som beslutades sju dagar
            efter Coronakommissionens del ­ rapport och som ska slutredovisas
            strax före valet 2022.
          </note>
          <note>
            Det handlar om att agera eller reagera och om att vara aktiv
            eller passiv.
          </note>
          <note>
            Anf. 99 CARINA STÅHL HERRSTEDT (SD):
          </note>
          <note>
            Herr talman! Vi är nog alla eniga om att äldre förtjänar den
            bästa omsorg som någonsin kan erbjudas. Vi får inte glömma bort
            att någon har slitit och jobbat hårt för att bygga upp vårt svenska
            skyddsnät, vår sjukvård och vår omsorg. Det minsta vi kan göra
            för att hedra detta är att se till att dessa saker också fungerar
            på bästa tänkbara sätt.
          </note>
          <note>
            Herr talman! Det är omöjligt att prata om äldreomsorgsfrågor
            utan att beröra eller komma in på hur coronapandemin har blottat
            tydliga brister i dagens äldreomsorg. Dessa brister har funnits
            under en längre tid, och det är tydligt att det finns ett stort
            behov av förändringar på både kort och lång sikt, för såväl brukare
            som personal. Att den ständigt nedprioriterade äldreomsorgen skulle
            bli hårt drabbad i en pandemi borde inte ha överraskat någon över
            huvud taget.
          </note>
          <note>
            Förutom en rejäl kompetenshöjning behövs naturligtvis mer pengar
            för att komma till rätta med vissa av problemen. Det är viktigt
            att framhålla att det till stor del handlar om en attitydförändring
            där vi ser äldreomsorgen som ett prioriterat område, där vi ger
            yrket en mycket högre status, där personal med rätt kompetens
            anställs och där beslut fattas utifrån verkliga behov.
          </note>
          <note>
            Det måste med all tydlighet framgå att vård- och omsorgsyrket
            är prio ­ riterat och att yrkestiteln är något som man stolt kan
            bära. Det är i grunden som att teckna en försäkring, en försäkring
            som man med säkerhet vet att man kan dra nytta av och som fungerar
            den dag man behöver den. Det är ett sätt att investera i framtiden,
            så att säga.
          </note>
          <note>
            Staten, huvudmännen och de privata utförarna måste samarbeta
            och vidta långsiktiga åtgärder för att komma till rätta med kompetensförsörjningen.
          </note>
          <note>
            Vi behöver förbättra vården för de äldre, och därför anser vi
            att det bör införas platsknutna läkare, det vill säga läkare som
            har ansvar för och kontakt med varenda äldre på de särskilda boendena.
            Det är en garant för att säkra den medicinska kompetensen i äldreomsorgen
            men också säkra ansvaret för den medicinska kompetensen. I dag
            kan läkare, till och med via telefon, sätta in palliativ vård
            utan att ens ha träffat individen. Så kan man inte bedriva vård,
            och därför menar vi att det skulle vara på sin plats att ha platsknutna
            läkare.
          </note>
          <note>
            Herr talman! Utbrottet av covid-19 har, som jag inledde med att
            säga, tydliggjort svagheter inom den svenska äldreomsorgen. Äldreomsorgen
            behöver långsiktigt förstärkas med ett tydligare lagstadgat uppdrag
            och innehåll. Nu, äntligen, har regeringen gett en särskild utredare
            i uppdrag att föreslå en äldreomsorgslag, något som vi sverigedemokrater
            har drivit länge.
          </note>
          <note>
            År 2016 motionerade vi om en äldreomsorgslag. Utskottet svarade
            då att det inte var nödvändigt för riksdagen att ta några initiativ
            med anledning av motionen. I backspegeln skulle man kunna konstatera
            att det visst var nödvändigt redan då.
          </note>
          <note>
            Herr talman! Svensk äldreomsorg är perfekt för smittspridning
            därför att alla äldreboenden av alla slag präglas av en hög personalomsättning
            och ett stort antal vikarier. Det är en av anledningarna till
            att vi måste skapa bättre personalkontinuitet, men kontinuitet
            skapar också trygghet för vårdtagaren och bidrar till en mycket
            bättre arbetsmiljö.
          </note>
          <note>
            Ett annat led i att minska oron och osäkerheten är att ställa
            krav på kunskaper i det svenska språket för personal och anställda.
            Men inte minst handlar det om en säkerhetsaspekt. Det handlar
            om att se till att dokumentation, föreskrifter, vårdprogram och
            läkemedelsföreskrifter kan följas på ett säkert sätt.
          </note>
          <note>
            Språkkunskaper och förmåga att kommunicera både muntligt och
            skriftligt är en grundförutsättning för att personalen ska kunna
            utföra sitt arbete inom äldreomsorgen på ett tryggt och säkert
            sätt. Därför menar vi att regeringen måste se över vilka kunskapskrav
            i det svenska språket som man ska ställa på personalen i äldreomsorgen.
            Det är också en fråga som Sverigedemokraterna har drivit länge.
          </note>
          <note>
            Herr talman! Jag tänkte prata lite grann om undernäring också.
            Undernäring är någonting som drabbar onödigt många äldre. Förutom
            att det såklart orsakar ett personligt lidande bidrar det också
            till ökad vårdtyngd med mer frekventa vårdbesök, högre risk för
            komplikationer och tyvärr också högre dödlighet. Vi anser därför
            att regeringen bör ge lämplig myndighet i uppdrag att ta fram
            underlag för en nollvision om undernäring hos äldre. Vi menar
            också att regeringen bör vidta åtgärder när det gäller tiden mellan
            de äldres måltider, till exempel att nattfastan inte bör överskrida
            elva timmar.
          </note>
          <note>
            På temat nollvision menar vi också att regeringen bör ta fram
            ett förslag om en nollvision om dödsfall orsakade av fallskador.
            Vår förhoppning med att ha en uttalad nollvision är såklart att
            sätta fokus på frågan så att kommuner och regioner i allt större
            utsträckning ska kunna arbeta för att förebygga fallolyckor.
          </note>
          <note>
            Herr talman! Det finns många viktiga frågor att prata om som
            jag tyvärr inte hinner med här nu. Jag vill bara säga att den
            viktigaste åtgärd som vi egentligen kan vidta är att vi faktiskt
            lyssnar till vilka behov som finns ute i landet och baserar besluten
            på det, så att vi inte slår in öppna dörrar och fattar beslut
            som inte har några direkta effekter. Äldreomsorgen kan bli bra
            bara om vi faktiskt lyssnar på brukare och på personal i stället
            för att hitta på snabba lösningar på ett jättekomplext problem.
          </note>
          <note>
            Jag står naturligtvis bakom samtliga våra reservationer men väljer
            i dag att yrka bifall endast till reservation 31.
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Kammaren beslutade kl. 14.52 på förslag av talmannen att ajour
            nera sammanträdet till kl. 15.0 0, då statsminister Stefan Löfven
            (S) skulle läm ­ na en återrapport från informellt möte med EU:s
            stats- och regeringschefer den 25–26 februari.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 15.00 .
          </note>
          <note>
            § 16 Återrapportering från informellt möte med EU:s stats- och
            regeringschefer den 25–26 februari
          </note>
          <note>
            Anf. 100 Statsminister STEFAN LÖFVEN (S):
          </note>
          <note>
            Fru talman! Europeiska rådets medlemmar träffades alltså via
            videomöte i torsdags och fredags förra veckan. Diskussionen under
            torsdagen handlade om covid-19, särskilt tillgången till de vacciner
            som EU har upphandlat gemensamt, och även de bredare hälsofrågorna
            berördes. Under fredagen diskuterades säkerhets- och försvarsfrågor
            samt det södra grannskapet.
          </note>
          <note>
            Fru talman! Det är nu nästan ett år sedan det första videomötet
            mellan EU:s ledare om pandemin. Tittar vi i backspegeln kan vi
            konstatera att det är tydligt att vi, även om det har funnits
            en hel del problem, hade varit betydligt sämre rustade utan alla
            de gemensamma initiativ som har tagits i Europeiska unionen.
          </note>
          <note>
            Med det sagt är det problematiskt att vi inte får de vaccindoser
            vi har planerat för när leveranser försenas eller till och med
            ställs in. Vid mötet framfördes från flera håll, inklusive Sveriges,
            frustration över uteblivna leveranser. Samtidigt ska vi komma
            ihåg att vi tack vare detta samarbete har fått vaccin snabbare
            än vi någonsin vågat hoppas på.
          </note>
          <note>
            Kommissionens ordförande Ursula von der Leyen redogjorde för
            de samtal som förs med olika vaccinföretag. Kommissionen trycker
            i dessa samtal på för att säkra leveranserna och skruva upp produktionen.
            Det fanns också en utbredd oro för nya mutationer, och många menar
            att arbetet med sekvensering måste utökas för att man ska kunna
            identifiera och bekämpa de nya virusvarianterna.
          </note>
          <note>
            Fru talman! Många välkomnade kommissionens intention att inrätta
            en EU-myndighet för beredskap och insatser i hälsonödlägen, det
            som kallas Hera, liksom det förslag om en så kallad Hera-inkubator
            som presenterades förra veckan. Flera framförde också önskemål
            om att snabba på EU:s godkännandeprocesser.
          </note>
          <note>
            Jag och många andra lyfte vikten av vaccintillgång i alla länder,
            alltså även utanför EU, och av att vi tar fram ett gemensamt system
            för att kunna ge stöd till länder utanför EU. Detta är en mycket
            viktig fråga eftersom ingen del av världen kan vara säker för
            pandemin, inte minst för framtida mutationer, innan alla är säkra.
            Det finns en samsyn här, men det var samtidigt tydligt att genomförandet
            av de nationella vaccinationsprogrammen måste säkras.
          </note>
          <note>
            Även ett vaccincertifikat diskuterades, och vi var överens om
            behovet av ett vaccinationsintyg för medicinskt bruk. Det råder
            dock fortfarande delade meningar gällande om dessa ska ge särskilda
            rättigheter. Det här arbetet fortsätter, med målsättningen att
            så snart som möjligt ta fram ett digitalt system som kan användas
            gränsöverskridande.
          </note>
          <note>
            Slutligen var det många som tog upp restriktioner på den inre
            marknaden. Det finns en balans mellan smittskyddsåtgärder och
            fri rörlighet, och i grunden är det medlemsstaterna som beslutar
            om smittskyddsåtgärder. Det råder dock samtidigt en samsyn gällande
            hur viktigt det är att upprätthålla varutransporter, och systemet
            med så kallade gröna filer uppmärksammades speciellt.
          </note>
          <note>
            Fru talman! Fredagens diskussion om säkerhet och försvar inleddes
            av Natos generalsekreterare Jens Stoltenberg, som var inbjuden
            till mötet. Han underströk betydelsen av ett nära samarbete mellan
            EU och Nato. I den efterföljande diskussionen betonade många att
            EU:s egen styrka behöver förbättras för att vi ska bli en relevant
            partner och att de nya möjligheter till samarbete med USA som
            uppstått i och med den nya administrationen i Washington borde
            utnyttjas.
          </note>
          <note>
            EU har en viktig roll att spela för fred och gemensam säkerhet,
            och jag betonade EU:s unika möjlighet att kombinera civila och
            militära verktyg. Det måste till en bred ansats där vi arbetar
            förebyggande och förtroendeskapande för att minska spänningar.
            Målsättningen måste vara gemensam säkerhet i ett globalt perspektiv.
            Jag och några andra pekade också på vikten av att få till ett
            nära samarbete med Storbritannien när det gäller säkerhetsfrågor,
            och många berörde även behovet av en robust och tekniskt stark
            industriell bas samt av forskning och utveckling för att möta
            cyber ‑ och hybridhot.
          </note>
          <note>
            Fru talman! Det blev också en diskussion om begreppet ”strategisk
            autonomi”, där jag och ett antal andra argumenterade för vikten
            av att EU arbetar för en öppen ekonomi och att frihandeln i grunden
            är det som ger styrkan. Vi måste dock naturligtvis värna autonomin,
            och det innebär bland annat att vi samarbetar med strategiska
            partner där det går.
          </note>
          <note>
            Slutligen var det ett antal medlemsstater som tog upp partnerskap
            med länderna i det södra grannskapet, och slutsatserna från Europeiska
            rådet i december bekräftades.
          </note>
          <note>
            Därmed avslutar jag redogörelsen för förra veckans möte, fru
            talman.
          </note>
          <note>
            Anf. 101 JESSIKA ROSWALL (M):
          </note>
          <note>
            Fru talman! Tack för återrapporten, statsministern!
          </note>
          <note>
            Vid samrådet inför Europeiska rådets möte underströk jag det
            faktum att det är Nato som är den verkliga säkerhetsgaranten för
            Europa och att en stark transatlantisk länk i det sammanhanget
            är helt central. Därför är det avgörande att EU i utvecklandet
            av sin säkerhets- och försvarspolitik inte går vilse i ambitionerna
            om den så kallade strategiska autonomin och i praktiken blir en
            konkurrent till EU:s närmaste samarbetspartner. Sverige måste
            vara en tydlig röst i den diskussionen, inte minst nu när Storbritannien
            har lämnat EU, vilket statsministern lyfte. Europa ska såklart
            ta ett större ansvar för sin säkerhet, men EU och Nato ska komplettera
            varandra, inte konkurrera med varandra.
          </note>
          <note>
            Min fråga till statsministern är därför hur regeringen avser
            att verka för att Sverige ska få genomslag för sin syn på den
            strategiska autonomin genom att exempelvis ha en dialog och samverka
            med strategiska partner inom EU.
          </note>
          <note>
            Anf. 102 Statsminister STEFAN LÖFVEN (S):
          </note>
          <note>
            Fru talman! Som Jessika Roswall säger är det viktigt att komma
            ihåg att EU och Nato ska komplettera varandra. Jag upplever att
            det finns en stark samsyn kring det. Där råder det inget tvivel.
            Däremot blir det ibland ändå så att vissa länder driver på för
            den strategiska autonomin på ett sätt som – i förlängningen, ska
            jag säga – skulle kunna leda till att EU blir för isolerat. Det
            är den risken vi pekar på.
          </note>
          <note>
            Vi säger att det inte vore bra, av flera skäl. Ett skäl är att
            den öppna ekonomin och frihandeln är grunden för vår konkurrenskraft.
            Det är det som har byggt vår välfärd, och därför vore det inte
            bra om vi i ett annat framtida scenario tar bort den viktiga grunden.
            Det är fortfarande den som tjänar oss väl, och därför ska vi ha
            en öppen ekonomi. Sedan handlar det om rena säkerhetsskäl; om
            vi tittar lite framåt ser vi att det självklart inte är bra om
            vi får några stora spelare runt om i världen – USA, EU, Kina,
            Indien, Ryssland och några till – som var för sig bygger sin egen
            slutna värld. Då har man nämligen också byggt in konflikter inför
            framtiden. Därför menar vi att det är viktigt att vi står upp
            för en strategisk och smart autonomi.
          </note>
          <note>
            Vi kan naturligtvis inte vara naiva; vi måste förstå att vi måste
            säkerställa att vi på ett eller annat sätt har tillgång till vissa
            produkter. Detta behöver dock inte innebära att vi ska producera
            allting själva.
          </note>
          <note>
            Det finns ett flertal länder som tycker som vi i det här fallet.
            Det är som vanligt – vi samlar de länderna, samarbetar med dem
            och ger uttryck för samma sak. Jag vill påstå att det finns en
            bred gruppering som delar vår uppfattning. Vi ger uttryck för
            den och driver den.
          </note>
          <note>
            Anf. 103 JESSIKA ROSWALL (M):
          </note>
          <note>
            Fru talman! Min fråga gällde just säkerhets- och försvarspolitiken,
            för det var ju det som ni diskuterade dag två. Jag hade gärna
            sett att statsministern hade svarat jakande på min fråga gällande
            att EU och Nato inte ska konkurrera med varandra utan komplettera
            varandra.
          </note>
          <note>
            Jag har en till fråga. Den gäller vaccinationspass, som Moderaterna
            har lyft fram under ganska lång tid. Regeringen har inte agerat
            på annat sätt än passivt och senfärdigt.
          </note>
          <note>
            När vaccinationerna får genomslag och vi kan lätta på restriktionerna
            är det viktigt med en ordentlig återstart. Nu tog statsministern
            upp vaccina ­ tionspass, som har diskuterats, men han tog upp
            oenigheten. Ordföranden i kommissionen har snarare tagit upp möjligheten
            att vi redan inom en må ­ nad kommer att ha ett förslag på ett
            pass. Jag skulle vilja att statsministern snarare ser till möjligheten
            att lösa problem än bara ser problemen.
          </note>
          <note>
            Jag är också orolig för att Sverige kommer att hamna utanför,
            precis som när det gäller smittspårningsappen, där vi är ett av
            de få länder som står utanför. Blir det samma sak med vaccinationspasset?
          </note>
          <note>
            Anf. 104 Statsminister STEFAN LÖFVEN (S):
          </note>
          <note>
            Fru talman! Till att börja med sa jag just att vi har en samsyn
            om att EU och Nato kompletterar varandra. Jag hoppas att det inte
            behöver råda några missförstånd om detta.
          </note>
          <note>
            Vi är naturligtvis, precis som alla andra länder, med i diskussionen
            på EU-nivå om intyget. Vi arbetar naturligtvis också nationellt
            med detta, för vi ska göra det. Sedan måste man komma överens
            om vad som ska ingå i detta intyg. Denna diskussion pågår, och
            man har kommit rätt långt. Uppgifter om huruvida personen i fråga
            varit sjuk eller inte och om huruvida personen fått vaccin eller
            har antikroppar ska in i intyget.
          </note>
          <note>
            I nästa fråga, gällande hur långt vi ska gå vad gäller rättigheter
            om man har ett sådant intyg, finns det däremot ingen riktig samsyn.
            Här finns det bland annat en oro för personlig integritet och
            kanske också för diskriminering, så min bedömning är att detta
            kommer att ta lite längre tid. Men när det gäller ett intyg för
            medicinskt bruk, eller med medicinska uppgifter, kommer det nog
            att gå rätt fort.
          </note>
          <note>
            Anf. 105 LUDVIG ASPLING (SD):
          </note>
          <note>
            Fru talman! Miljoner människor i Europa, från regeringschefer
            till vårdpersonal och personer som tillhör riskgrupper, uttrycker
            just nu en berättigad ilska och frustration över hur unionen har
            hanterat vaccinfrågan. Skälet till att vaccineringen går så pass
            mycket långsammare än planerat är att EU har hanterat upphandlingen
            mycket sämre än förväntat. Storbritannien kommer enligt prognos
            att ha vaccinerat i stort sett hela sin befolkning mot slutet
            av sommaren. Detta kan jämföras med Sverige, som kommer att ha
            vaccinerat knappt en tredjedel.
          </note>
          <note>
            Sébastien De Rey, som är avtalsspecialist vid Leuvens universitet,
            hävdar att den brittiska regeringens köpeavtal med Astra Zeneca,
            vilket är samma företag som unionen har köpt från, både är mycket
            tydligare vad gäller rätten att utöva tillsyn över fullgörandet
            och innehåller striktare konsekvenser vid försenad leverans jämfört
            med EU:s avtal med samma företag. Detta har gett britterna en
            stor fördel.
          </note>
          <note>
            En källa till tidningen Politico säger att EU:s avtal saknar
            kommersiellt sunt förnuft. Storbritannien har dessutom lyckats
            få loss fler doser snab ­ bare genom att helt enkelt betala lite
            mer samtidigt som EU från början har försökt att dra ned priset.
          </note>
          <note>
            Storbritannien träffade också redan i maj ett avtal med Astra
            Zeneca om att upprätta en särskild försörjningskedja för det landet,
            någonting som EU gjorde först långt senare. Tysklands finansminister
            ska också ha kallat EU:s hantering av hela denna fråga för en
            total bleep - show.
          </note>
          <note>
            Fram till nyligen stod vi bakom planen på att överlåta hela ansvaret
            för detta till Europeiska unionen. Jag är nu beredd att tillstå
            att vi har varit naiva. EU har, tyvärr, helt enkelt inte klarat
            av det här; det tycker jag framstår som uppenbart.
          </note>
          <note>
            Fru talman! Jag vill därför fråga statsministern om han är beredd
            att tillstå samma sak.
          </note>
          <note>
            Anf. 106 Statsminister STEFAN LÖFVEN (S):
          </note>
          <note>
            Fru talman! Det är klart att alla vill ha fram vaccin så snabbt
            som det någonsin går, och det är detta som arbetet hela tiden
            går ut på.
          </note>
          <note>
            Jag tycker att det är viktigt att uppmärksamma att Storbritannien
            påbörjade sin vaccinering innan vaccinet var godkänt. Jag tycker
            att vi ska ta fram vaccin så snabbt som det någonsin går, men
            det måste också vara med säkerhet. Tänk för en stund att man hade
            börjat använda ett vaccin som sedermera visade sig ha ganska allvarliga
            biverkningar – jag skulle vilja höra vad Ludvig Aspling i så fall
            hade anklagat EU för. Då hade vi av naturliga skäl haft en helt
            annan diskussion.
          </note>
          <note>
            Det ska gå snabbt, men det ska också vara säkert. Jag tycker
            att detta är oerhört viktigt.
          </note>
          <note>
            Jag hävdar fortfarande att om vi inte hade varit med i samordningen
            på EU-nivå hade vi inte varit i närheten av en påbörjad vaccination
            just nu. Jag tycker att huvudspåret är att fortsätta att vara
            med i detta. Sedan har vår vaccinsamordnare ett uppdrag att också
            titta utanför detta och se vad annat som finns. Det ligger dock
            inga lager på hyllan och väntar, utan det är upptaget. Hela världen
            efterfrågar detta. Till det ska läggas att en stor del av världen
            inte har fått något vaccin över huvud taget. Den delen behöver
            också vaccin, för annars är vi inte säkra.
          </note>
          <note>
            Det som Ursula von der Leyen har sagt – jag pratade med henne
            om detta så sent som i går – är bland annat att vi kanske var
            för optimistiska i det här. Det är oerhört komplext när man ska
            ta fram vaccin; det är inte som att tillverka läskedrycker, utan
            det är någonting annat.
          </note>
          <note>
            Jag menar att vi har valt en vä g som jag tycker är rätt. Vi
            har flera vacciner. Det går mycket snabbare än om vi gör det själva.
            Nu gäller det att se till att få upp produktion och leverans.
          </note>
          <note>
            Anf. 107 LUDVIG ASPLING (SD):
          </note>
          <note>
            Fru talman! Om vi ska vara korrekta här bör vi säga att det inte
            är så att Storbritannien började använda vaccinet innan man hade
            skälig anledning att anta att det var säkert, även om det inte
            var formellt godkänt vid tillfället.
          </note>
          <note>
            Enligt uppgift har nu Danmark, Österrike, Polen, Slovakien, Ungern
            och Tjeckien tröttnat på EU och börjat leta efter vaccin på andra
            håll. Det har exempelvis talats om ett samarbete med Israel, som
            har lyckats väldigt bra med detta. Enligt en rundringning från
            TV4 från gårdagen finns det också en majoritet i riksdagen för
            att göra samma sak, alltså börja leta utanför EU. Vi stöder naturligtvis
            detta; för oss är det betydligt viktigare att rädda liv än att
            rädda Ursula von der Leyens ansikte.
          </note>
          <note>
            Jag vill gärna veta om statsministern delar den åsikten. Är han
            även öppen för att Sverige ska kunna börja leta efter vaccin på
            andra håll än genom den gemensamma upphandlingen?
          </note>
          <note>
            Anf. 108 Statsminister STEFAN LÖFVEN (S):
          </note>
          <note>
            Fru talman! Jag tror att samordnaren svarade på det i går. Detta
            ingår i hans uppdrag, så om det finns utanför ska han naturligtvis
            göra det. Vi vill dock inte ha en ordning där vi ska börja laborera
            med de avtal som redan finns i EU så att vi bryter mot något avtal
            där. Det vore inte bra – det vore direkt förödande.
          </note>
          <note>
            Israel har ingen egen produktion av vaccin, utan de köper vaccin.
            Man kan lyfta på hatten för deras avtal och för att de har kommit
            igång snabbt. Det är dock inte med dem man ska prata om produktion,
            utan det behöver man göra med de företag som producerar.
          </note>
          <note>
            Det finns ytterligare ett antal vacciner som är på gång. Därför
            menar jag att huvudspåret måste vara att vi håller i det här samarbetet
            och använder EU:s volym för att få till så bra avtal som möjligt.
            Men Sverige jobbar också med det som finns utanför detta. Finns
            det någonting som vi kan addera så att vi får upp tillgången till
            vaccin? Det är hela utgångspunkten. Men det ska också vara säkert.
          </note>
          <note>
            Anf. 109 MAGNUS EK (C):
          </note>
          <note>
            Fru talman! Tack, statsministern, för återrapporten!
          </note>
          <note>
            Det är ju viktiga och intressanta frågor som har behandlats.
            Jag tror att Centerpartiets syn på både förhållandet mellan EU
            och Nato och den strategiska autonomin är klar. Min fråga rör
            dock inte detta, utan den rör utrullningen av vaccinet globalt
            sett. Vi har ju en utmaning: Om alltför få är vaccinerade hittills
            i Europa ser ju situationen betydligt svårare ut i världens fattigare
            länder.
          </note>
          <note>
            I höstas väcktes förslag om att justera eller tillfälligt häva
            immaterialrätten för att man skulle kunna producera vaccin utanför
            Europa. EU och Sverige har, förmodligen helt riktigt, bedömt att
            detta inte är möjligt. Men från Centerpartiets sida ser vi att
            EU behöver ta en faciliterande roll mellan europeiska vaccintillverkare
            och andra läkemedelsföretag utanför unionen för att kunna skala
            upp produktionen. Som statsministern själv sa: Vi är inte färdiga
            förrän alla är vaccinerade, oavsett om man bor inom unionen eller
            någon annanstans i världen.
          </note>
          <note>
            Jag undrar om det här är någonting som diskuterades under mötet.
            Om inte skulle jag gärna vilja höra hur statsministern ser på
            detta. Kommer vi att kunna ta steg i denna riktning för att förstärka
            vaccineringen även utanför Europa?
          </note>
          <note>
            Anf. 110 Statsminister STEFAN LÖFVEN (S):
          </note>
          <note>
            Fru talman! Vi ägnade en del av mötet åt just detta. Inte minst
            Sverige med flera driver att det både av hälsoskäl och av geopolitiska
            skäl är viktigt att EU är med och syns där vi kan bidra och göra
            en insats. Som Magnus Ek själv sa: Ingen är säker förrän alla
            är säkra. Detta diskuterade vi alltså.
          </note>
          <note>
            EU som sådant bidrar, tillsammans med medlemsstaterna, med nästan
            1 000 miljarder till Covax. Där finns de ekonomiska resurserna
            men ännu inte leveransmöjligheterna. Vaccinet måste faktiskt på
            plats. Därför pågår nu diskussion med de producerande företagen
            om hur vi får upp produk ­ tionen – om det går att göra mer i
            produktionskedjorna med snabbare sub ­ stanser, fler produktionsanläggningar
            och vad det nu kan vara, och natur ­ ligtvis också om det finns
            andra sätt.
          </note>
          <note>
            Man ska komma ihåg att EU är ett av få områden där det faktiskt
            exporteras vaccin till andra länder. Det görs inte från Storbritannien,
            till exempel. Det är stopp där. EU är alltså med och bidrar här.
            Eller det är alltså företag som exporterar från EU. För att krångla
            till den delen kommer nog dock synen på detta, när nu leveranserna
            har visat sig bli mindre än utlovat, att vara lite stramare, om
            jag uttrycker mig så.
          </note>
          <note>
            Men EU tillför alltså Covax medel och arbetar på att få upp produk
            ­ tionen så att det faktiskt finns vaccin att skicka ut också
            till de här länderna.
          </note>
          <note>
            Anf. 111 MAGNUS EK (C):
          </note>
          <note>
            Fru talman! Jag är medveten om och mycket stolt över det vi bidrar
            med från EU men också från svensk sida. Vi har tillsammans med
            reger ­ ingen också förstärkt bidraget till Covax och WHO just
            för att klara av detta. Vi har dock, precis som statsministern
            var inne på, också problemet att det måste finnas vacciner att
            fördela. Det handlar inte bara om medlen, utan flaskhalsen sitter
            lika mycket i produktionen. Det är just därför som jag frågar
            om detta och som vi från Centerpartiet vill trycka på för det.
          </note>
          <note>
            Problemet här är ju att få till licens- och produktionsavtal
            med företag som har kapaciteten men som inte sitter på själva
            vaccinerna. Jag är fullt medveten om att det inte är okomplicerat.
            Ska vi ha en vaccinproduktion handlar det om att företag också
            ska kunna tjäna på den och veta att de tar hem pengarna som de
            investerar i forskning, utveckling och egen produk ­ tion.
          </note>
          <note>
            Därför kanske jag ändå får trycka på en extra gång: Bedömer statsministern
            att det finns någon öppning för detta? Vad kan göras ytterligare
            från er sida för att facilitera den här typen av licens- och produktionsavtal?
          </note>
          <note>
            Anf. 112 Statsminister STEFAN LÖFVEN (S):
          </note>
          <note>
            Fru talman! Problemet ligger i det som Magnus Ek beskriver. Det
            är en immaterialrättsfråga, helt enkelt. Där är bedömningen att
            om vi på kort sikt skulle använda det regelverk som de facto finns
            – det finns möjlighet för länder att i nödsituationer använda
            sig av ett visst regelverk för att inte behöva hålla sig till
            det regelverk som finns i vardagen, så att säga – skulle det komma
            att skada företagens vilja att fortsätta utveckla. Är det någon
            väg vi ska gå är det alltså med någon typ av licens eller vad
            det nu kan vara.
          </note>
          <note>
            Nu är det dock inte bara att slå upp en produktion av vaccin.
            Vaccinproduktion är oerhört komplex. Den diskussionen måste därför
            fortgå tillsammans med de producerande företagen, så att man får
            rätt produktion och en säker produktion. Men det är inte alls
            omöjligt, och diskussionen pågår med företagen.
          </note>
          <note>
            Anf. 113 ILONA SZATMARI WALDAU (V):
          </note>
          <note>
            Fru talman! Jag tackar statsministern för återrapporten.
          </note>
          <note>
            Jag vill börja med att säga att Vänsterpartiet verkligen beklagar
            att stats- och regeringscheferna nu tagit ytterligare steg mot
            EU:s militarisering, närmande mot Nato och upprustning. Vi har
            dock konstaterat tidigare att vi har olika åsikter här, och jag
            tänker därför inrikta min fråga på det globala vaccinbehovet.
          </note>
          <note>
            Uttalandet från mötet talar om Covax och solidaritet med tredjeländer,
            men väldigt lite görs för att övriga länder ska få tillgång till
            vaccinet trots att det finns många vägar att gå. En sådan väg
            vore att helt eller delvis slopa patentet på vaccin för att tredjeländer
            ska kunna producera vaccin själva. Med tanke på att forskningen
            om vaccinet är finansierad med offentliga medel är inte det orimligt.
            Beräkningar visar att världens befolkning lagt ungefär 90 miljarder
            dollar på forskning om vaccin, men ändå ska läkemedelsbolagens
            vinster och patent försvaras av världens rika länder.
          </note>
          <note>
            Andra vägar att gå är att pressa vaccintillverkarna att sänka
            priserna eller tillåta licenstillverkning kostnadsfritt. Inga
            sådana vägar lyfts dock fram i uttalandet.
          </note>
          <note>
            För mig och Vänsterpartiet är det självklart att Europa måste
            vara solidariskt med resten av världen, men även för den som inte
            tror på solidaritet finns det ekonomiska incitament för att hela
            världen ska få tillgång till vaccin snabbt.
          </note>
          <note>
            Förra veckan undertecknade Svenska kyrkan ett upprop om olika
            vägar för att säkra en global vaccinering. Läkare Utan Gränser
            menar att patent inte hör hemma i en pandemi. WHO-chefen har kallat
            läget för ett katastrofalt moraliskt misslyckande. Vaccinsamarbetet
            Covax riskerar att misslyckas och kan lämna utvecklingsländerna
            utan vaccin till 2024, varnar experter och Covax själva. Men Sveriges
            regering och EU fortsätter att hänvisa till Covax.
          </note>
          <note>
            Jag vill därför fråga statsministern hur EU tänker agera och
            varför EU inte agerar starkare för en solidarisk och rättvis fördelning
            av covid-19-vaccinet.
          </note>
          <note>
            Anf. 114 Statsminister STEFAN LÖFVEN (S):
          </note>
          <note>
            Fru talman! Sverige och jag personligen var nog bland de första
            som i fjol tog upp frågan: Nu när vi tar fram vaccin måste vi
            se till att det kommer ut till hela världen. Vi har ett antal
            länder med oss som driver precis den frågan.
          </note>
          <note>
            Som jag sa har Covax enorma finansiella resurser som skulle kunna
            spela en jättestor roll. Problemet är att vi har en flaskhals
            i produktionen. Det är bara att återigen titta på Israel eller
            Storbritannien, som nyss har diskuterats. De har slutit snabba
            avtal och vaccinerar sin befolkning. Det är inget konstigt med
            det, men det är så det ser ut. Det finns inte heller några lager
            av vaccin, utan det skickas ut i den takt som det produceras.
            Produktionen måste alltså upp.
          </note>
          <note>
            Som jag sa tidigare angående patent är bedömningen att man säkert
            med godkännande i internationellt regelverk kan gå förbi det,
            bypass , men att det i längden då också kommer att innebära att
            företagens vilja och drivkraft att fortsätta utveckla och producera
            minskar när man inte får tillbaka sin investering. Det vore olyckligt.
          </note>
          <note>
            Däremot är det bra att vi har en diskussion med producerande
            företag, som jag sa tidigare, om vad det går att göra för att
            få upp produktionen. Vad går det att göra i produktionsledet,
            i de olika deltillverkningarna, i produktionsanläggningarna, med
            utvecklingshastigheten? Allt detta måste till. Här tror jag mer
            på ett samarbete mellan de producerande företagen och de politiska
            ledningarna i länder och inte minst i EU.
          </note>
          <note>
            Anf. 115 ILONA SZATMARI WALDAU (V):
          </note>
          <note>
            Fru talman! Tack för svaret, statsministern!
          </note>
          <note>
            Det är naturligtvis bra att Sverige var tidigt ute med att trycka
            på för en solidarisk fördelning av vaccinet. Det är också bra
            att vi har lagt in mycket pengar i Covax. Men som statsministern
            själv säger är flaskhalsen tillverkningen av vaccin. Det finns
            flera förslag på hur man ska kunna få fram vaccin snabbare, till
            exempel genom att tillfälligt rucka på immaterialrätten eller
            genom att pressa läkemedelsbolagen att sänka priserna.
          </note>
          <note>
            Statsministern hänvisar till att företagen har lagt mycket pengar
            på forskning. Då vill jag återigen trycka på för att 90 miljarder
            dollar till forskningen kommer från offentliga medel från olika
            länder. Det har dock inte ställts några krav på läkemedelsbolagen
            att sänka sina priser. Allting tyder på att läkemedelsbolagen
            redan har gjort de vinster de behöver för att säkra sin egen vinst.
            Därför finns det all anledning att trycka på för att alla ska
            kunna producera.
          </note>
          <note>
            Anf. 116 Statsminister STEFAN LÖFVEN (S):
          </note>
          <note>
            Fru talman! Jag kan i stora delar dela Ilona Szatmari Waldaus
            uppfattning. Även företagen måste bidra här; det är ingen tvekan
            om det. Nu har Astra Zeneca sina problem med produktionen, men
            de tillverkar till självkostnadspris. De vill inte göra någon
            vinst på detta. Det tycker jag är en bra förebild när det gäller
            tänk, men sedan har det inte gått så bra med produktionen.
          </note>
          <note>
            Min poäng är mer att man måste få med sig dem. Det går inte att
            bara säga: Nu tillverkar vi mer vaccin. Någon ska göra det också,
            och då krävs det rätt mycket erfarenhet och kunskap, för det är
            komplicerat.
          </note>
          <note>
            Jag tror att den snabbaste vägen framåt är ett politiskt tryck
            och ett politiskt stöd där man har en dialog mellan politiken,
            företagen och andra aktörer och att man arbetar fram en gemensam
            strategi för hur vi ska få upp produktionen. Jag tror att det
            är den snabbaste vägen.
          </note>
          <note>
            Anf. 117 HAMPUS HAGMAN (KD):
          </note>
          <note>
            Fru talman! Tack, statsministern, för återrapporten!
          </note>
          <note>
            Det var flera stora och viktiga frågor som diskuterades på Europeiska
            rådet i förra veckan. Jag tänkte rikta in mig på säkerhets- och
            försvarspolitiken och också knyta an till den strategiska autonomin.
          </note>
          <note>
            I slutsatserna från mötet står det att kommissionen ska lägga
            fram en teknikfärdplan senast i oktober som ska minska Europas
            beroendeförhållanden inom kritisk teknik och viktiga värdekedjor.
            Det gäller verkligen att hitta en klok balans så att det här inte
            används för att ändra i handelsregler generellt. För oss i Sverige
            är handeln oerhört viktig, och många jobb är beroende av att vi
            handlar med andra delar av världen.
          </note>
          <note>
            Jag lyfte det här i EU-nämnden i förra veckan, och jag vet att
            vi är eniga i grundinställningen till handeln. Men statsministern
            konstaterade också på nämndsammanträdet att vi kommer att behöva
            hantera några komplexa frågeställningar.
          </note>
          <note>
            Jag hade tänkt fråga hur diskussionerna gick på mötet i fredags,
            men det har vi delvis fått svar på här efter tidigare frågor.
            Jag vill i stället fråga statsministern om han känner sig trygg,
            efter diskussionerna som fördes i förra veckan, med att den plan
            som kommissionen kommer att lägga fram i oktober kommer att hantera
            de här komplexa frågeställningarna på ett klokt sätt som inte
            missgynnar den svenska handeln.
          </note>
          <note>
            Anf. 118 Statsminister STEFAN LÖFVEN (S):
          </note>
          <note>
            Fru talman! Låt mig säga så här: Jag uppfattar att kommissionen
            har en liknande syn som vi vad gäller balansen. Medlemsstaterna
            har olika syn på hur stark balansen ska vara, men det står tydligt
            i det som tidigare hette slutsatser men nu heter statements att
            det här med partnerskap också är viktigt. Nato är en viktig medspelare.
            EU och Nato ska komplettera var ­ andra. Sedan finns också andra
            viktiga aktörer som vi ska samarbeta med. Det är en bred ansats
            på det.
          </note>
          <note>
            När det gäller teknikutveckling handlar det mer om att inte,
            som jag sa tidigare, vara naiva utan inse att det nog finns flaskhalsar
            som vi måste täppa till. Annars kan vi lätt bli strypta. Till
            exempel i USA är halvledardiskussionen väldigt aktuell. De ser
            att de är beroende av ett enda lands leveranser för att få tillgång
            till halvledare och måste göra något mer. Vi måste tänka likadant,
            för annars kan vi stå i ett läge där vi är utan, och det ska vi
            inte försätta oss i.
          </note>
          <note>
            Känner jag mig trygg? Ja, i den meningen att jag upplever att
            kommissionen tänker på hur man ska hitta den här balansen. Jag
            hade också ett samtal i går med Ursula von der Leyen om detta.
            Sedan vet jag att det finns medlemsstater som trycker på mer för
            den här autonomin , som jag menar riskerar, i alla fall i längden
            , att leda till att det blir ett slutet sällskap. Det är farligt
            av flera skäl. Vi måste ligga på i den här diskussionen, och är
            vi eniga tycker jag att vi ska hjälpas åt på alla håll och kanter.
            Många länder tycker som vi , och många hade väldigt bra inlägg
            i frågan, vill jag påstå.
          </note>
          <note>
            Anf. 119 HAMPUS HAGMAN (KD):
          </note>
          <note>
            Fru talman! Jag tycker att det är bra att många länder tycker
            som vi och att Sverige driver på. Jag vill verkligen uppmana statsministern
            att driva på det här, för detta är oerhört viktiga frågor för
            oss. Precis som statsminis ­ tern säger är vi eniga i vår syn
            på handelns oerhörda betydelse för Sverige.
          </note>
          <note>
            Jag tänkte passa på att ställa en fråga till. Jag tog i förra
            veckan på EU-nämnden upp frågan om Taiwan och inlemmandet av Taiwan
            i WHO. Statsministern nämnde också i förra veckan att regeringen
            är positiv till att Taiwan ska inlemmas i WHO och att Sverige
            arbetar för detta. Detta vore bra av flera skäl, både för Taiwan
            och för oss och för att vi ska kunna dela information.
          </note>
          <note>
            Min fråga är hur EU driver på för att Taiwan ska inlemmas i arbetet.
            Är statsministern nöjd med det arbete som EU gör, eller är regeringens
            uppfattning att EU borde göra mer?
          </note>
          <note>
            Anf. 120 Statsminister STEFAN LÖFVEN (S):
          </note>
          <note>
            Fru talman! Den specifika frågan var inte uppe på det här mötet.
            Jag är för dåligt uppdaterad på exakt vad som görs inom ramen
            för EU, men jag står fast vid det jag sa i förra veckan om att
            Sveriges regering menar att Taiwan ska kunna vara med i WHO. Jag
            kan dessvärre inte säga så mycket mer. Vi diskuterade inte Taiwan
            specifikt vid mötet.
          </note>
          <note>
            Anf. 121 GULAN AVCI (L):
          </note>
          <note>
            Fru talman! Tack, statsministern, för återrapporteringen!
          </note>
          <note>
            Många relevanta frågor, inte minst om vaccineringen, har ställts,
            så jag tänker inte upprepa de frågorna. Men jag kan konstatera
            och beklaga att det har gått på det sätt som det har gått och
            att det har varit flaskhalsar i produktionen och uteblivna leveranser
            som nu har lett till en väldigt stor oro bland befolkningarna
            i olika EU-länder.
          </note>
          <note>
            När det gäller Israel är jag väl medveten om att de har andra
            fördelar vad gäller att köpa in vaccin. Men man kan fundera på
            deras enormt framgångsrika arbete med att vaccinera i stort sett
            hela sin befolkning. Ser statsministern några fördelar med att
            titta på och följa upp hur de har arbetat i Israel? När vi väl
            kommer igång med den vaccinering som vi önskar skulle ha fått
            en bättre start, har man då någonting hos israelerna att inspireras
            av?
          </note>
          <note>
            Statsministern nämnde också det här med att man har diskuterat
            frågan om att inrätta en hälsomyndighet inom EU, men statsministern
            gick inte så mycket in på vad den ska ha för funktion. Jag tror
            att det är otroligt viktigt att man också följer upp de bieffekter
            som vaccinet kan tänkas få och att man har ett tydligt arbete
            för hur man ska utbyta information och erfarenheter med varandra
            för att minska den inverkan som detta kan ha.
          </note>
          <note>
            Statsministern nämnde också det här med vaccinationspass. Jag
            uppfattade att det var lite otydligt och att man inte var enig
            om vad som ska ingå. Min fråga till statsministern är: Hur ser
            den svenska regeringen på om ett sådant intyg ska införas?
          </note>
          <note>
            Anf. 122 Statsminister STEFAN LÖFVEN (S):
          </note>
          <note>
            Fru talman! Man kan beklaga att leveranserna inte har kommit
            mer i den takt som vi hade skrivit avtal om. Jag vill ändå påminna
            en gång till om att hade vi inte haft detta samarbete skulle vi
            inte ha påbörjat vaccineringen den 27 december. Det är jag helt
            övertygad om. Vi måste alltså se den delen också. Nu är uppgiften
            att se till att få upp takten så mycket som möjligt så att vi
            får vaccinet så snabbt som möjligt hit till Sverige och övriga
            länder.
          </note>
          <note>
            Vad gäller Israel är det lite speciella förutsättningar, inte
            minst vad gäller hur mycket de förser det producerande företaget
            med data. Där behöver man i så fall för den framtida erfarenheten
            se över vad man kan göra. Finns det skillnader i möjligheter att
            lämna ut medicinska data till företaget? Det var det Israel fick
            ge för att få tillgång till det här så snabbt.
          </note>
          <note>
            Det är komplext, och jag törs inte säga att det är precis rätt
            sätt. Jag vet inte exakt om vi har de möjligheterna.
          </note>
          <note>
            När det gäller hälsomyndigheten – jag har betonat det väldigt
            tydligt, och jag tror att det också står i de statements som finns
            – måste det vara i enlighet med fördraget. Hälso- och sjukvårdsfrågor
            är i grunden medlems ­ staternas frågor, så det är ingenting som
            man ska ta över. Däremot finns det, menar vi, väldigt goda förtjänster
            att göra med samarbete.
          </note>
          <note>
            Kan vi bli snabbare med att alertera varandra? Vi kanske behöver
            byg ­ ga upp beredskapslager, som vi nu gör. Ett ska till exempel
            ligga i Kristine ­ hamn. Vad finns det mer som vi kan samordna
            mellan länderna? Så tror vi att det är.
          </note>
          <note>
            Vad gäller vaccinationspass är frågan som sagt vad det ska ha
            för inne ­ håll. Vad ska det vara i det? Vad ska det bestå av?
            Där finns det stor enig ­ het: Vi behöver fundera mer. Ska det
            också ge rättigheter och i så fall vilka?
          </note>
          <note>
            Anf. 123 GULAN AVCI (L):
          </note>
          <note>
            Fru talman! Tack för svaret, statsministern!
          </note>
          <note>
            Inför mötet förra veckan ställde jag en fråga om mötet även skulle
            behandla situationen i Ryssland och situationen som råder för
            oppositionen där. Statsministern sa att det är en fråga som kommer
            att tas upp när vi ses fysiskt, i mars månad om jag inte missminner
            mig.
          </note>
          <note>
            Givet hur situationen har utvecklats i landet är jag nyfiken
            på att höra om man ändå berörde frågan om Ryssland. Det utrymmet
            kan ju faktiskt ges om man anser att frågan är tillräckligt viktig.
          </note>
          <note>
            Jag undrar därför om frågan om den utveckling vi nu ser i Ryssland,
            inte minst med Navalnyjfallet, ändå togs upp på något sätt under
            mötet.
          </note>
          <note>
            Anf. 124 Statsminister STEFAN LÖFVEN (S):
          </note>
          <note>
            Fru talman! Vi valde inför det här mötet att inte göra det, givet
            formen. Det är inte lyckat att sitta och diskutera Ryssland på
            ett videomöte, av rena säkerhetsskäl.
          </note>
          <note>
            Det innebär inte att ingenting görs. Utrikesministrarna har ju
            diskuterat, och det kommer att gå rätt snabbt med ytterligare
            restriktioner. Det görs saker och markeras och pratas. Men den
            strategiska diskussionen inför fortsättningen – för det här tar
            ju inte slut nu – vill vi ska skötas när man träffas fysiskt under
            betydligt säkrare former.
          </note>
          <note>
            Anf. 125 PYRY NIEMI (S):
          </note>
          <note>
            Fru talman! Tack, statsministern, för föredragningen och svaren
            så här långt!
          </note>
          <note>
            I utlåtandet från mötet under covid-19-punkten står det så här
            – jag har översatt till svenska: För närvarande måste icke väsentliga
            resor begränsas. Vi välkomnar antagandet av de två rådsrekommendationerna
            om resor inom och till EU, enligt vilka begränsningar kan införas
            i enlighet med principen om proportionalitet och icke-diskriminering
            och med hänsyn till gränsöverskridande samhällsspecifika situationer.
          </note>
          <note>
            Detta leder till min fråga, som handlar om de framtida vaccinpassen.
          </note>
          <note>
            Det är riktigt bra att de digitala vaccinpassen kommer på plats.
            I huvud ­ sak kommer de att vara ett stort stöd för EU-medborgare
            när det gäller att återigen kunna resa inom EU. Men EU-kommissionens
            ordförande Ursula von der Leyen har i intervjuer sagt att det
            är upp till medlemsstaterna att fastställa egna regler för hur
            de digitala vaccinpassen ska användas.
          </note>
          <note>
            Min fråga till statsministern är därför om det kan finnas en
            risk att medlemsstaterna börjar göra egna tolkningar som i förlängningen
            faktiskt strider mot den fria rörlighetens principer inom EU,
            till exempel för dem som inte är prioriterade utan får vänta på
            vaccinet en längre tid beroende på hur snabbt vaccinet rullas
            ut.
          </note>
          <note>
            Vi har ju sett en hel del märkliga situationer under den pågående
            pandemin. Människor har diskriminerats i sina respektive länder
            när det gäller inresor med mera – inte minst här i Norden, där
            statsministern varit personligt engagerad i att lösa en gränspendlarsituation
            mellan Sverige och Norge.
          </note>
          <note>
            Det här kan i förlängningen landa i att vissa länder kommer att
            kräva både vaccinpass och negativt intyg för inresa medan andra
            länder inte kommer att göra det.
          </note>
          <note>
            Jag är glad att vi får vaccinpass, men har ni eller har ni haft
            den här typen av diskussioner?
          </note>
          <note>
            Anf. 126 Statsminister STEFAN LÖFVEN (S):
          </note>
          <note>
            Fru talman! Ja, vi har och har haft det. Jag hade också så sent
            som i går ett möte med Ursula von der Leyen om precis det.
          </note>
          <note>
            Den tekniska beskrivningen, vad det här är och vad det ska innehålla,
            kommer man som sagt att komma överens om ganska fort. Ytterst
            handlar det någonstans om rörligheten, för det är därför många
            ligger på för att vi ska kunna ha ett sådant här pass. Mandatet
            att besluta om hur det ska användas ligger däremot på medlemsstaterna.
          </note>
          <note>
            Såvida man har ett pass kan man ta sig mellan länder. Det är
            det som är grundförutsättningen. Man ska inte utesluta annat,
            och det är därför det här behöver diskuteras. Vad ska det ge för
            rättigheter, och vad finns det för risker för diskriminering?
            Det är därför de här två stegen är nyttiga att ta. Vi ska först
            komma överens om vad det innehåller, men vi måste också diskutera
            vad det finns för risker vad gäller integritet, diskriminering
            och andra saker. Ställer det till andra problem vad gäller rörligheten?
          </note>
          <note>
            Det här behöver nog koordineras bättre. Den diskussionen måste
            nog koordineras. Själva beslutanderätten och vad man ska kräva
            för människor som kommer in i landet, om det ska vara det här
            , återstår att se. Men risken finns uppenbarligen att det blir
            olika. Det kan jag se, och det är därför jag tycker att diskussionen
            måste få fortsätta.
          </note>
          <note>
            Anf. 127 PYRY NIEMI (S):
          </note>
          <note>
            Fru talman! Tack, statsministern, för ett bra svar!
          </note>
          <note>
            Jag reflekterar också över framtiden och den gemensamma hälsomyndigheten
            som ändå ska bottna i nationell kompetens.
          </note>
          <note>
            Ett medskick kan vara att titta på hur EU kan samordna sig i
            framtiden när det gäller den här typen av icke-diskriminerande
            insatser. Det pågår lockdowner och utfärdas böter. Man betalar
            mycket pengar om man lever i ett visst land för att man gjort
            vissa saker som går emot restriktioner och rekommendationer. Inför
            kommande europeiska råd kan man reflektera också över detta fenomen
            så att den fria rörligheten inte diskrimineras i framtiden – även
            i kommande pandemisituationer. Detta som ett medskick att ta med
            sig i framtiden när ni samtalar om de här frågeställningarna.
          </note>
          <note>
            Anf. 128 Statsminister STEFAN LÖFVEN (S):
          </note>
          <note>
            Fru talman! Jag kan bara kvittera det. Den diskussionen är delvis
            redan igång, men den måste fortsätta. Min bedömning är att den
            kommer att vara väldigt komplex, och därför vill jag som sagt
            gärna se den i två faser. Men den är igång och behöver fortsätta,
            så jag tar gärna med mig det medskicket.
          </note>
          <note>
            Anf. 129 ANNIKA HIRVONEN (MP):
          </note>
          <note>
            Fru talman! Varje människoliv är värdefullt, och människor har
            samma värde oavsett var i världen de bor.
          </note>
          <note>
            Covid-19 är en global pandemi. Den har slagit olika hårt i olika
            länder, och människor drabbas olika när de blir svårt sjuka beroende
            på om de lever i ett land som har ett väl utbyggt sjukvårdssystem
            eller inte.
          </note>
          <note>
            Forskare världen över har samarbetat för att i rekordfart utveckla
            vacci ­ ner som förhindrar svår sjukdom och död i covid-19. Vi
            i EU har gått ihop för att tillsammans köpa upp de här vaccinerna
            och fördela dem solidariskt så att de äldsta och sköraste i hela
            unionen ska kunna vaccineras först.
          </note>
          <note>
            Vi i de rikare länderna måste också se till att vara solidariska
            med de människor som lever i länder som inte haft samma möjlighet
            att snabbt sluta de här vaccinavtalen.
          </note>
          <note>
            Vi i Miljöpartiet tycker att Sverige behöver arbeta för en solidarisk
            fördelning av covid-19-vaccin. Jag är jätteglad över att Sveriges
            nya miljöpartistiska minister för internationellt utvecklingsarbete
            Per Olsson Fridh har prioriterat frågan om fördelning av vacciner
            också till fattiga länder, och jag tycker att det är väldigt viktigt
            att Sverige ligger på för att också EU ska göra det som krävs
            för att Covax ska kunna leverera vaccin.
          </note>
          <note>
            Vad tror statsministern om möjligheterna att mobilisera tillräckligt
            engagemang från EU i Act-acceleratorn och i Covax?
          </note>
          <note>
            Anf. 130 Statsminister STEFAN LÖFVEN (S):
          </note>
          <note>
            Fru talman! Jag tycker att det finns ett genuint intresse för
            att se till detta. Allt fler ser ju betydelsen, av många skäl.
            Hälsoskäl, som jag sagt tidigare, men också geopolitiska skäl
            och andra skäl talar för detta.
          </note>
          <note>
            Hade EU:s medlemsstater fått leveranser enligt de planer som
            fanns är det klart att det redan nu hade funnits större utrymme.
            Samtidigt finns det ett enormt tryck i varje medlemsland, även
            här i Sverige, på att se till att de vacciner man blivit tilldelade
            faktiskt går ut till befolkningen. Det skulle jag säga är grundhållningen
            nu – att göra det så snabbt som möjligt.
          </note>
          <note>
            Men därför är det viktigt att också ligga på för att trycka upp
            produk ­ tionen. Det finns ju inte bara möjlighet att trycka upp
            de befintliga vaccin ­ erna, utan det finns också en hel rad kandidater
            som står och väntar. Det finns faktiskt flera som är under klinisk
            prövning just nu. Det är det vi måste se till – att få upp produktionen
            så att vi så snabbt som möjligt för ut det till övriga världen.
          </note>
          <note>
            Som jag sa tog jag själv ett initiativ med ett antal andra ledare
            i fjol, i ett tidigt skede, för att peka på att vi måste ha blicken
            också på det här. Vi lurar oss själva om vi tror att vi har gjort
            allt bara vi har vaccinerat oss själva.
          </note>
          <note>
            Dessutom får vi inte bara tänka dos 1 och dos 2, utan vi får
            tänka dos 3, 4, 5, 6 och kanske 10. Jag vet inte hur många doser
            vi successivt måste ta. Det är skäl nog för att trycka upp produktionen
            så att det finns tillgång för hela världen. Så snabbt som möjligt
            ska detta ut. Covax är finansiellt sett en bra resurs, men den
            har ännu inte tillräckliga substantiella resurser vad gäller mängden
            vaccin. Därför är detta prio ett.
          </note>
          <note>
            Anf. 131 ANNIKA HIRVONEN (MP):
          </note>
          <note>
            Fru talman! En annan fråga som togs upp vid Europeiska rådet
            var uppmaningen till kommissionen att lägga fram en rapport om
            lärdomarna av pandemin. Det är viktigt att vi lär oss vad vi gjorde
            bra och vad vi gjorde sämre så att vi vet hur vi ska kunna tackla
            en pandemi i framtiden. Men vi måste också agera för att minimera
            riskerna för kommande pandemier med zoonoser där smitta överförs
            från djur till människor. Vi behöver undvika djurhållning som
            är plågsam och leder till sjuka djur. Överanvändningen av antibiotika
            med antibiotikaresistens som följd är också en central utmaning.
          </note>
          <note>
            Vi i Miljöpartiet tycker att detta perspektiv är väldigt angeläget
            att få med i utvärderingsarbetet. Vilka perspektiv kommer statsministern
            att ta upp i utvärderingen av pandemin inom EU?
          </note>
          <note>
            Anf. 132 Statsminister STEFAN LÖFVEN (S):
          </note>
          <note>
            Fru talman! Jag tror att jag redan har nämnt en del vad gäller
            hur man kan alertera varandra. Vi behöver bättre sådana system
            så att vi tidigt blir medvetna om vad som kan vara på väg att
            hända. Beredskapslager är en annan sådan sak. Vi måste se till
            att vi inte har svagheter i olika produk ­ tionskedjor. Vi får
            inte vara så beroende eller till och med sakna vissa me ­ diciner
            eller medicinsk utrustning.
          </note>
          <note>
            Jag delar Annika Hirvonens uppfattning att vi på riktigt måste
            se upp. Vad det här med djur och människa kan betyda och vad det
            kan innebära är något som vi borde ha lärt oss. Det är både en
            EU-fråga och , inte minst , en världsfråga. Det har ju visat sig
            att viruset inte känner några landsgränser och inte heller några
            regionala gränser. Detta är en oerhört viktig fråga att ta tag
            i. Samma sak gäller den överanvändning som Annika Hirvonen pekade
            på. Allt detta ska vara med.
          </note>
          <note>
            Återrapporteringen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.52 på förslag av tredje vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 17 Beslut om ärenden som slutdebatterats den 25 februari
          </note>
          <note>
            SkU16 Förstärkt och förenklad miljöstyrning i bonus – malus-systemet
          </note>
          <note>
            1. utskottet
          </note>
          <note>
            2. res. (M, SD)
          </note>
          <note>
            Votering:
          </note>
          <note>
            32 för utskottet
          </note>
          <note>
            21 för res.
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res.: 11 M, 10 SD
          </note>
          <note>
            Avstod: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD , 16 L, 13
            MP, 1 -
          </note>
          <note>
            SkU17 Tillfällig utvidgning av statligt stöd genom nedsatt energiskatt
          </note>
          <note>
            Kammaren biföll utskottets förslag.
          </note>
          <note>
            SfU13 Socialavgifter
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Undantag från kravet att betala socialavgifter)
          </note>
          <note>
            1. utskottet
          </note>
          <note>
            2. res. 2 (KD)
          </note>
          <note>
            Votering:
          </note>
          <note>
            41 för utskottet
          </note>
          <note>
            3 för res. 2
          </note>
          <note>
            12 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 3 C, 4 V, 3 L, 3 MP, 1 -
          </note>
          <note>
            För res. 2: 3 KD
          </note>
          <note>
            Avstod: 10 SD, 2 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Catarina Deremar och Magnus Ek (båda C) anmälde att de avsett
            att rösta ja men markerats ha avstått från att rösta.
          </note>
          <note>
            Punkt 3 (Övriga frågor)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            11 för res. 3
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 C, 4 V, 3 KD, 3 L, 3 MP, 1 -
          </note>
          <note>
            För res. 3: 10 SD, 1 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Catarina Deremar (C) anmälde att hon avsett att rösta ja men
            markerats ha röstat nej.
          </note>
          <note>
            SfU14 Medborgarskap
          </note>
          <note>
            Punkt 1 (Förvärv av medborgarskap)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            3. res. 3 (KD)
          </note>
          <note>
            Förberedande votering:
          </note>
          <note>
            10 för res. 2
          </note>
          <note>
            3 för res. 3
          </note>
          <note>
            42 avstod
          </note>
          <note>
            294 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            31 för utskottet
          </note>
          <note>
            10 för res. 2
          </note>
          <note>
            14 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 C, 4 V, 3 L, 3 MP, 1 -
          </note>
          <note>
            För res. 2: 10 SD
          </note>
          <note>
            Avstod: 11 M, 3 KD
          </note>
          <note>
            Frånvarande: 84 S, 59 M, 52 SD, 27 C, 23 V, 19 KD, 16 L, 13 MP,
            1 -
          </note>
          <note>
            Catarina Deremar (C) anmälde att hon avsett att rösta ja men
            markerats som frånvarande.
          </note>
          <note>
            Punkt 3 (Hemvistkrav)
          </note>
          <note>
            1. utskottet
          </note>
          <note>
            2. res. 5 (M)
          </note>
          <note>
            Votering:
          </note>
          <note>
            35 för utskottet
          </note>
          <note>
            11 för res. 5
          </note>
          <note>
            10 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP, 1 -
          </note>
          <note>
            För res. 5: 11 M
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU3 Radio och tv i allmänhetens tjänst
          </note>
          <note>
            Punkt 1 (Reformera radio och tv i allmänhetens tjänst)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (KD)
          </note>
          <note>
            Förberedande votering:
          </note>
          <note>
            10 för res. 1
          </note>
          <note>
            3 för res. 2
          </note>
          <note>
            43 avstod
          </note>
          <note>
            293 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            43 för utskottet
          </note>
          <note>
            10 för res. 1
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 L, 3 MP, 1 -
          </note>
          <note>
            För res. 1: 10 SD
          </note>
          <note>
            Avstod: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Förvaltningsstiftelsens oberoende)
          </note>
          <note>
            1. utskottet
          </note>
          <note>
            2. res. 3 (L)
          </note>
          <note>
            Votering:
          </note>
          <note>
            52 för utskottet
          </note>
          <note>
            3 för res. 3
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 KD, 2 MP, 1 -
          </note>
          <note>
            För res. 3: 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 14 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UbU8 Studiestöd
          </note>
          <note>
            Punkt 2 ( Tilläggslån och merkostnadslån m.m. )
          </note>
          <note>
            1. utskottet
          </note>
          <note>
            2. res. 1 ( M )
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 3 (Återbetalning och avskrivning av studieskulder)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            3. res. 4 (KD)
          </note>
          <note>
            4. res. 5 (L)
          </note>
          <note>
            Förberedande votering 1:
          </note>
          <note>
            3 för res. 4
          </note>
          <note>
            3 för res. 5
          </note>
          <note>
            49 avstod
          </note>
          <note>
            294 frånvarande
          </note>
          <note>
            Tredje vice talmannen konstaterade att lika röstetal uppkommit.
            Utgången skulle avgöras genom lottning. Tredje vice talmannen
            anmodade Johan Hultberg (M) och Magnus Ek (C) att fungera som
            kontrollanter vid lottningen samt Karin Rågsjö (V) att förrätta
            lottningen.
          </note>
          <note>
            Den upptagna lottsedeln visade ett nej, och kammaren hade således
            antagit res. 5.
          </note>
          <note>
            Niels Paarup-Petersen (C) anmälde att han avsett att avstå från
            att rösta men markerats som frånvarande.
          </note>
          <note>
            Förberedande votering 2:
          </note>
          <note>
            10 för res. 3
          </note>
          <note>
            3 för res. 5
          </note>
          <note>
            43 avstod
          </note>
          <note>
            293 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            40 för utskottet
          </note>
          <note>
            10 för res. 3
          </note>
          <note>
            6 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 MP, 1 -
          </note>
          <note>
            För res. 3: 10 SD
          </note>
          <note>
            Avstod: 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 5 (Studiemedel för studerande med funktionsnedsättning)
          </note>
          <note>
            1. utskottet
          </note>
          <note>
            2. res. 6 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 6
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 6: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU13 Handelspolitik
          </note>
          <note>
            Punkt 1 (Ökad frihandel)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 4 (L)
          </note>
          <note>
            Förberedande votering:
          </note>
          <note>
            11 för res. 1
          </note>
          <note>
            3 för res. 4
          </note>
          <note>
            42 avstod
          </note>
          <note>
            293 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            29 för utskottet
          </note>
          <note>
            10 för res. 1
          </note>
          <note>
            16 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 MP, 1 -
          </note>
          <note>
            För res. 1: 10 M
          </note>
          <note>
            Avstod: 10 SD, 3 KD, 3 L
          </note>
          <note>
            Frånvarande: 84 S, 60 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 6 (Den framtida handelsrelationen mellan Storbritannien
            och EU)
          </note>
          <note>
            1. utskottet
          </note>
          <note>
            2. res. 13 (M)
          </note>
          <note>
            Votering:
          </note>
          <note>
            33 för utskottet
          </note>
          <note>
            11 för res. 13
          </note>
          <note>
            12 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 1 L, 3 MP, 1 -
          </note>
          <note>
            För res. 13: 11 M
          </note>
          <note>
            Avstod: 10 SD, 2 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD,16 L, 13 MP,
            1 -
          </note>
          <note>
            Gulan Avci (L) anmälde att hon avsett att avstå från att rösta
            men markerats ha röstat ja.
          </note>
          <note>
            Punkt 7 (Gränshinder i handeln med nordiska länder)
          </note>
          <note>
            1. utskottet
          </note>
          <note>
            2. res. 16 (M, SD, KD)
          </note>
          <note>
            Votering:
          </note>
          <note>
            32 för utskottet
          </note>
          <note>
            23 för res. 16
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 16: 10 M, 10 SD, 3 KD
          </note>
          <note>
            Frånvarande: 84 S, 60 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 9 (Vissa övriga frågor om internationell handel)
          </note>
          <note>
            1. utskottet
          </note>
          <note>
            2. res. 19 (SD)
          </note>
          <note>
            Votering:
          </note>
          <note>
            28 för utskottet
          </note>
          <note>
            10 för res. 19
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 1 C, 4 V, 3 L, 3 MP, 1 -
          </note>
          <note>
            För res. 19: 10 SD
          </note>
          <note>
            Avstod: 11 M, 4 C, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Niels Paarup-Petersen (C) anmälde att han avsett att avstå från
            att rösta men markerats ha röstat ja.
          </note>
          <note>
            Punkt 19 (Vissa övriga frågor om export, import och utländska
            direktinvesteringar)
          </note>
          <note>
            1. utskottet
          </note>
          <note>
            2. res. 44 (C)
          </note>
          <note>
            Votering:
          </note>
          <note>
            24 för utskottet
          </note>
          <note>
            5 för res. 44
          </note>
          <note>
            27 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 MP, 1 -
          </note>
          <note>
            För res. 44: 5 C
          </note>
          <note>
            Avstod: 11 M, 10 SD, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 20 (Hållbart företagande)
          </note>
          <note>
            1. utskottet
          </note>
          <note>
            2. res. 46 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 46
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 46: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU14 Regional utvecklingspolitik
          </note>
          <note>
            Punkt 1 (Stöd till lanthandlare)
          </note>
          <note>
            1. utskottet
          </note>
          <note>
            2. res. 1 (M, SD, KD)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 1
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 1: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 5 (Regionalisering av fastighetsskatten)
          </note>
          <note>
            1. utskottet
          </note>
          <note>
            2. res. 6 (SD)
          </note>
          <note>
            3. res. 7 (C)
          </note>
          <note>
            Förberedande votering:
          </note>
          <note>
            10 för res. 6
          </note>
          <note>
            5 för res. 7
          </note>
          <note>
            41 avstod
          </note>
          <note>
            293 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            41 för utskottet
          </note>
          <note>
            10 för res. 6
          </note>
          <note>
            5 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 KD, 3 L, 3 MP, 1 -
          </note>
          <note>
            För res. 6: 10 SD
          </note>
          <note>
            Avstod: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 7 (Vissa övriga frågor om regional utveckling)
          </note>
          <note>
            1. utskottet
          </note>
          <note>
            2. res. 13 (V)
          </note>
          <note>
            3. res. 15 (L)
          </note>
          <note>
            Förberedande votering:
          </note>
          <note>
            4 för res. 13
          </note>
          <note>
            3 för res. 15
          </note>
          <note>
            49 avstod
          </note>
          <note>
            293 frånvarande
          </note>
          <note>
            Kammaren biträdde res. 13.
          </note>
          <note>
            Huvudvotering:
          </note>
          <note>
            19 för utskottet
          </note>
          <note>
            4 för res. 13
          </note>
          <note>
            33 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 3 MP
          </note>
          <note>
            För res. 13: 4 V
          </note>
          <note>
            Avstod: 11 M, 10 SD, 5 C, 3 KD, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            JuU18 Redovisning av användningen av hemliga tvångsmedel under
            2019
          </note>
          <note>
            Kammaren biföll utskottets förslag.
          </note>
          <note>
            MJU7 Kompletterande bestämmelser med anledning av den nya EU
            ‑ förordningen om spritdrycker och EU:s tillträde till Genèveakten
          </note>
          <note>
            Kammaren biföll utskottets förslag.
          </note>
          <note>
            SoU28 Uppföljning och utvärdering av ekonomiskt stöd till äldreomsorgen
          </note>
          <note>
            Kammaren biföll utskottets förslag.
          </note>
          <note>
            SoU21 Språkplikt – deltagande i vuxenutbildning i svenska för
            invandrare (sfi) för rätt till försörjningsstöd
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            4 för res.
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res.: 4 V
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            UbU9 Möjlighet till betyg från årskurs 4
          </note>
          <note>
            Punkt 1 (Möjlighet till betyg från årskurs 4)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            50 för utskottet
          </note>
          <note>
            4 för res. 1
          </note>
          <note>
            1 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 15 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 1: 4 V
          </note>
          <note>
            Avstod: 1 -
          </note>
          <note>
            Frånvarande: 85 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Diana Laitinen Carlsson (S) anmälde att hon avsett att rösta
            ja men markerats som frånvarande.
          </note>
          <note>
            Punkt 2 (Tidigare betyg i samtliga grundskolor)
          </note>
          <note>
            1. utskottet
          </note>
          <note>
            2. res. 2 (M)
          </note>
          <note>
            3. res. 3 (SD)
          </note>
          <note>
            Förberedande votering:
          </note>
          <note>
            11 för res. 2
          </note>
          <note>
            10 för res. 3
          </note>
          <note>
            35 avstod
          </note>
          <note>
            293 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            31 för utskottet
          </note>
          <note>
            11 för res. 2
          </note>
          <note>
            14 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 KD, 3 L, 3 MP, 1 -
          </note>
          <note>
            För res. 2: 11 M
          </note>
          <note>
            Avstod: 10 SD, 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Utredning och utvärdering av frågor om tidiga betyg)
          </note>
          <note>
            1. utskottet
          </note>
          <note>
            2. res. 4 (KD)
          </note>
          <note>
            Votering:
          </note>
          <note>
            49 för utskottet
          </note>
          <note>
            3 för res. 4
          </note>
          <note>
            4 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 L, 3 MP, 1 -
          </note>
          <note>
            För res. 4: 3 KD
          </note>
          <note>
            Avstod: 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            FiU41 Extra ändringsbudget för 2021 – Vissa ändrade regler inom
            sjukförsäkringen
          </note>
          <note>
            Punkt 1 (Extra ändringsbudget för 2021 – Vissa ändrade regler
            inom sjukförsäkringen)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 2 (SD)
          </note>
          <note>
            4. res. 3 (KD)
          </note>
          <note>
            Förberedande votering 1:
          </note>
          <note>
            10 för res. 2
          </note>
          <note>
            3 för res. 3
          </note>
          <note>
            43 avstod
          </note>
          <note>
            293 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            11 för res. 1
          </note>
          <note>
            10 för res. 2
          </note>
          <note>
            35 avstod
          </note>
          <note>
            293 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            31 för utskottet
          </note>
          <note>
            11 för res. 1
          </note>
          <note>
            14 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 1: 11 M
          </note>
          <note>
            Avstod: 10 SD, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            Punkt 3 (Rätt till arbetslöshetsersättning i samband med verksamhet
            i begränsad omfattning)
          </note>
          <note>
            1. utskottet
          </note>
          <note>
            2. res. 4 (S, MP)
          </note>
          <note>
            Votering:
          </note>
          <note>
            38 för utskottet
          </note>
          <note>
            18 för res. 4
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 11 M, 10 SD, 5 C, 4 V, 3 KD, 3 L, 1 -
          </note>
          <note>
            För res. 4: 15 S, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Heléne Björklund (S) anmälde att hon avsett att rösta nej men
            markerats ha röstat ja.
          </note>
          <note>
            § 19 (forts. från § 15) Äldrefrågor (forts. SoU9)
          </note>
          <note>
            Anf. 133 SOFIA NILSSON (C):
          </note>
          <note>
            Fru talman! Det märks att intresset för äldrefrågor är stort
            och starkt. Inte mindre än 31 reservationer och 72 motioner finns
            i det betänkande som vi nu debatterar.
          </note>
          <note>
            Att frågor som rör äldre och äldreomsorg har fått större fokus
            och mer plats i debatten är något som jag ser som väldigt positivt.
            Om vi ska komma framåt i dessa frågor tror jag att vi behöver
            just mer fokus och ett ökat samlat intresse från samtliga partier.
            Vi behöver skapa breda majoriteter och bestämma oss för en riktning
            tillsammans som kan hålla över mandatperioderna, oavsett vilken
            regering vi har. De utmaningar vi står inför är inte sådana som
            kan lösas genom ett enskilt beslut eller genom en enskild förändring
            i lagen. De förstärkningar och satsningar som behövs kommer att
            kräva tid, uthållighet, beslutsamhet och mod att tänka nytt.
          </note>
          <note>
            Fru talman! Sverige har en äldreomsorg som många andra länder
            faktiskt sneglar avundsjukt på. Jag tycker att det är viktigt
            att påminna oss om att vi i grunden har en äldreomsorg som är
            väldigt bra och som vi ska vara stolta över. Men det vi har sett
            under pandemin och som Coronakommis ­ sionen pekade på i sitt
            första delbetänkande är att vi på vissa områden har en alldeles
            för låg lägstanivå. Det är en nivå som inte är acceptabel och
            som vi måste åtgärda. Vi måste höja kvaliteten från grunden och
            säkra tryggheten för våra äldre och deras anhöriga.
          </note>
          <note>
            I början av veckan fick jag frågan: Vilken är den viktigaste
            åtgärden för att höja kvaliteten? Jag funderade en stund, men
            ganska snabbt konstaterade jag att det inte finns ett universellt
            svar. Den enskilt viktigaste åtgärden finns inte, utan lösningarna
            består av ett paket med åtgärder och är precis lika komplexa som
            själva vården och omsorgen om våra äldre är.
          </note>
          <note>
            Jag beundrar verkligen all personal som dagligen gör ett fantastiskt
            arbete för våra äldre. Men förutsättningarna för att de ska kunna
            fortsätta att utföra sitt arbete måste bli bättre. Likaså måste
            förutsättningarna för bättre arbetsmiljö, bättre schema och möjlighet
            till vidareutbildning och karriär stärkas – allt för att förbättra
            situationen här och nu men även för att höja attraktionskraften
            och få fler att vilja utbilda sig och arbeta inom äldreomsorgen.
          </note>
          <note>
            Därför är den satsning som vi har gjort tillsammans med regeringen,
            Äldreomsorgslyftet, väldigt viktig. Äldreomsorgslyftet innebär
            att undersköterskor, vårdbiträden och ledare inom äldreomsorgen
            får chans att utbilda sig på betald arbetstid.
          </note>
          <note>
            I mitt anförande ska jag nu försöka peka på ett par saker som
            jag ser som viktiga bitar för att vi ska kunna få en sömlös och
            enhetlig äldreomsorg i hela landet som utgår från den äldres behov
            i stället för vad som passar systemet eller vad som är bäst för
            organisationen.
          </note>
          <note>
            Fru talman! Den första delen handlar om den medicinska kompetensen
            inom äldreomsorgen. Coronakommissionen var i sitt delbetänkande
            väldigt tydlig när det gäller detta: Den medicinska kompetensen
            i äldreomsorgen måste höjas och bli bättre. Vi måste ge utrymme
            för att personal ska kunna ge mer adekvat vård och avancerad sjukvård
            på våra särskilda boenden, i hemsjukvården och i hemtjänsten.
          </note>
          <note>
            Jag tror att det finns många både sjuksköterskor och undersköterskor
            som har tänkt tanken: Tänk om jag hade kunnat göra mer! Som sjuksköter
            ­ ska har jag själv vid otaliga tillfällen när jag jobbat ute
            i hemsjukvården tänkt just så: Om jag bara hade fått sätta det
            där droppet, koppla den där antibiotikan, ge blod eller göra den
            där insatsen hade vi kunnat höja livskvaliteten för den äldre
            och vårdens kvalitet avsevärt.
          </note>
          <note>
            Den vård som ges ute i kommunerna måste få en högre status och
            ges bättre förutsättningar. Jag vill att du som äldre ska kunna
            känna dig trygg med att du får den vård som du behöver och de
            individuella bedömningar som krävs, oavsett om du befinner dig
            i ditt ordinarie hem eller i din lägen ­ het på ett särskilt boende.
            Det ska inte spela någon roll, utan du ska känna dig trygg med
            att du får den vård som du faktiskt behöver.
          </note>
          <note>
            Under pandemin har vi fått rapporter om att många äldre inte
            fått en individuell medicinsk bedömning. Det är under all kritik
            och något som vi måste åtgärda så fort vi bara kan. Bara för att
            du är äldre och bor på ett särskilt boende så ska du inte – jag
            betonar verkligen inte – få en generell eller kollektiv behandling.
            Ålder, boendeform eller huvudman får inte påverka. Du har alltid
            rätt till en individuell bedömning, och vård måste alltid utgå
            från individens behov. Allt annat är oacceptabelt.
          </note>
          <note>
            Här måste Socialstyrelsen bli ännu tydligare i sina direktiv
            kring individens rätt till enskild bedömning. Om inte direktiven
            följs och efterlevs måste lagen skärpas. Läkarnärvaron i äldreomsorgen
            måste helt klart bli bättre och tydligare.
          </note>
          <note>
            Den andra delen handlar om att vi måste skapa bättre möjligheter
            för en sammanhållen äldreomsorg. I dag styrs äldreomsorgen av
            både socialtjänstlagen och hälso- och sjukvårdslagen. Det är två
            lagstiftningar som ofta innebär dubbeldokumentation och svårigheter
            att skapa en sammanhållen vård med den äldres behov i fokus. Det
            skapar även svårigheter att använda personal på ett effektivt
            sätt.
          </note>
          <note>
            Eftersom den äldre väldigt ofta har insatser enligt båda lagstiftningarna
            anser vi att dessa lagar bör ses över för att vi ska kunna skapa
            en enhetlig vård och omsorg för den äldre som kan både ta hänsyn
            till omsorgsbehovet och stärka de medicinska inslagen. Därför
            välkomnar jag regeringens förslag om att tillsätta en utredning
            om en äldreomsorgslag, ett förslag som vi i Centerpartiet har
            drivit sedan ett par år tillbaka och som nu har hörsammats av
            regeringen.
          </note>
          <note>
            Den sista delen, där jag ser enormt stora förbättringsmöjligheter,
            gäller demensvården och anhörigstödet. Ungefär 130 000–150 000
            personer lider av en demenssjukdom. 10 000 av dem är under 65
            år. Tillsammans med anhöriga berörs närmare 1 miljon människor.
            På detta område behöver vi göra mer.
          </note>
          <note>
            Demens är verkligen en sjukdom som inte bara drabbar individen
            i sig, utan den drabbar hela familjen och anhöriga. Därför vill
            vi i Centerpartiet se ett förbättrat och sammanhållet anhörigstöd
            som ger kommunerna och Försäkringskassan fler verktyg att säkerställa
            lika möjligheter för kvinnor och män. Vi anser även att en nationell
            strategi för anhöriga som vårdar närstående äldre bör tas fram
            skyndsamt.
          </note>
          <note>
            Jag vill yrka bifall till reservation nummer 25, som handlar
            om just anhörigstöd. Jag står naturligtvis bakom Centerpartiets
            samtliga reserva ­ tioner, men för tids vinning yrkar jag bifall
            endast till denna.
          </note>
          <note>
            Anf. 134 KARIN RÅGSJÖ (V):
          </note>
          <note>
            Fru talman! Alla människor ska mötas med trygghet, omsorg och
            värdighet. Ett land som anser sig ha råd med skatteavdrag för
            städning i hemmet för friska personer i arbetsför ålder måste
            även ha råd med en bra och värdig äldreomsorg.
          </note>
          <note>
            Äldreomsorgen har varit på svältkur relativt länge och blev faktiskt
            en dödsfälla för väldigt många äldre äldre. Det borde fler ha
            förstått.
          </note>
          <note>
            Bland dem som bodde på särskilt boende 2017 var 78 procent 80
            år eller äldre och sköra personer. Många var dementa, hade alzheimer
            och hade väldigt lite motståndskraft över huvud taget. De blev
            väldigt lätt offer för ett farligt virus i en äldreomsorg som
            inte var rustad utan snarare nedrustad.
          </note>
          <note>
            Men nu har de flesta i särskilt boende blivit vaccinerande, och
            det är en väldig befrielse för dem, för deras anhöriga och för
            alla andra.
          </note>
          <note>
            Coronaepidemin har på ett mycket tydligt sätt blottat den svenska
            välfärdens brister. Ett tydligt exempel på det tycker vi är den
            fragmenterade äldreomsorgen, som präglats av otrygga anställningar,
            låga löner, låg personaltäthet och i vissa fall också låg utbildningsnivå.
            Därför är det hög tid att rusta upp äldreomsorgen. Det anser vi
            alla i den här salen. Det är ett plus, tycker jag.
          </note>
          <note>
            Jag hoppas att det blir långsiktiga satsningar, så att det inte
            blir något slags äldreprojekt i tre år. Detta måste vi satsa på
            väldigt länge, för att inte säga alltid. Äldre kommer alltid att
            finnas.
          </note>
          <note>
            År av skattesänkningar har dränerat välfärden på resurser, anser
            vi. Nedskärningar och privatiseringar har lett till en underdimensionerad
            sjukvård och äldreomsorg med brist på personal, utrustning och
            skyddskläder. Det kunde vi också se under pandemins inledande
            skede: I ungefär en månad fanns det inte skyddsutrustning för
            dem som jobbade där. Det är väldigt allvarligt och har förstås
            gjort att fler har blivit smittade, förutom att det totalt har
            varit ett allvarligt smittläge.
          </note>
          <note>
            Inom hemtjänsten är bemanningen låg, antalet timvikarier högt
            och personalomsättningen hög. Det är en kombo som under coronakrisen
            fått förödande konsekvenser.
          </note>
          <note>
            Fru talman! Var fjärde som jobbar inom den kommunala äldreomsorgen
            är tillfälligt anställd, och var femte är timanställd. Värst är
            det i Stockholmsregionen. I Stockholm har det varit ungefär 40
            procent inom kommunala boenden som är just timanställda. Det är
            förstås extremt.
          </note>
          <note>
            Det är först när covid-19 kommit in i äldreomsorgen som det har
            blivit en satsning. Det tycker jag är tragiskt. Detta kanske vi
            alla skulle ha hjälpts åt med, tycker jag. Vi har tittat ned.
            Vi har sagt samma saker i den här salen, fru talman. Vi har sagt
            att sju av tio undersköterskor i äldreomsorgen enligt en stor
            undersökning upplever att bemanningen är otillräcklig varje vecka.
            42 procent av dem anser att bemanningen är så låg att den utgör
            en risk för äldre minst någon dag per vecka. Detta var före covid-19.
            Då förstår man ungefär vad som hände sedan.
          </note>
          <note>
            Man har också gjort en annan stor mätning i Norden – Danmark,
            Finland, Norge och Sverige – och tittat på hemtjänstpersonal mellan
            år 2005 och 2015. I den stora jämförelsen är vi absolut sämst
            i klassen. Där kan man se att Sverige ligger väldigt lågt när
            det gäller hur psykiskt och fysiskt tungt personalen upplever
            sitt arbete. Vi har alltså problem inom äldreomsorgen.
          </note>
          <note>
            I Coronakommissionen sas det att detta är regeringens ansvar.
            Det är förstås regeringens ansvar. Regeringen styr riket. Denna
            regering tillsattes ungefär ett år innan pandemin slog till. Innan
            dess hade vi en regering med S och MP, där Vänsterpartiet var
            den man förhandlade med, så att säga. Innan dess satt Alliansen
            i åtta år, 2006–2014. Jag tycker att de, fru talman, hade ett
            väldigt stort fokus på skattesänkningar och nedskärningar inom
            välfärden.
          </note>
          <note>
            Jag måste nog säga att vi alla är ansvariga.
          </note>
          <note>
            För cirka en och en halv månad sedan presenterade Vänstern i
            finansutskottet ett utskottsinitiativ om att stärka äldreomsorgen.
            Jag måste också säga att regeringen, tillsammans med sina stödpartier
            och kompisar Centern och Liberalerna, har lagt in pengar i äldreomsorgen.
            Vi tyckte att det behövdes mer, och vi tyckte att det var aktuellt
            att göra det nu och inte vänta. När det gäller utskottsinitiativet
            krokade vi arm med Moderaterna och Kristdemokraterna, och efter
            en lång diskussion kom vi fram till vissa byggstenar i detta.
            Vi ska jobba med att avhjälpa de strukturella bristerna, som varit
            kända under en längre tid. Det handlar om den medicinska kompetensen,
            som många har lyft här, som vi måste göra någonting åt. Det handlar
            om att minska timanställningarna – det är ett måste – och om att
            öka personalkontinuiteten.
          </note>
          <note>
            Vänsterpartiet tycker också – det fick vi inte med oss M och
            KD på – att vi ska försöka göra upp med det marknadstänk som alltför
            länge har dominerat omsorgen om våra äldre. Att försöka minska
            kostnader och jaga pengar inom äldreomsorgen är helt enkelt ingen
            framkomlig väg.
          </note>
          <note>
            Det är mest kvinnor som jobbar inom äldreomsorgen, fru talman.
            87 procent av dem som är anställda är kvinnor. De har en tuff
            arbetsmiljö när det handlar om belastning och stress. Många tvingas
            jobba delade turer. Det är helt otroligt med ett långt obetalt
            uppehåll mitt på dagen. Det är inte många som skulle acceptera
            det. Detta har förstås påverkat de äldre.
          </note>
          <note>
            Vad vill vi då satsa på? Jo, trygga och fasta anställningar på
            heltid är en självklarhet. Det ska vara utbildade undersköterskor,
            vårdbiträden och sjuksköterskor på heltid, inte på någon konstig
            deltid. Det ska vara en ökad personaltäthet och en satsning på
            fortbildning. Det har vi pratat om, och det måste vara något kontinuerligt,
            inte bara något som vi går in i nu för att det är aktuellt i och
            med pandemin, så att säga.
          </note>
          <note>
            Det handlar förstås också om medicinsk kompetens, som jag återkommer
            till. Det är otroligt viktigt. Det här är väldigt sjuka och sköra
            personer. Självklart ska det finnas medicinsk kompetens. Det ska
            finnas läkare, hur det nu blir med dem, om de kommer att vara
            kommunalt anställda eller listade på vårdcentraler och så vidare.
          </note>
          <note>
            Inom det verksamhetsområde som kommunen bestämmer om ska det
            finnas sjuksköterskor med ett särskilt medicinskt ansvar: medicinskt
            ansvariga sjuksköterskor. Vi i Vänsterpartiet anser att just den
            medicinskt ansvariga sjuksköterskan har en väldigt viktig roll
            i att kolla detta med säkerhet och kvalitet. Vi tycker att den
            medicinskt ansvariga sjuksköterskan, MAS, ska ha befogenhet att
            inspektera kommunala och privata vårdgivare. Därför lyfter jag
            reservation nummer 9.
          </note>
          <note>
            Anf. 135 MICHAEL ANEFUR (KD):
          </note>
          <note>
            Fru talman! För att inte glömma det ska jag säga att Kristdemokraterna
            naturligtvis står bakom samtliga egna förslag, men för tids vinnande
            yrkar jag bifall endast till reservation 10 samt till förslaget
            om de två tillkännagivandena.
          </note>
          <note>
            Fru talman! Jag skulle kunna börja med att räkna upp allt som
            Kristdemokraterna vill med äldreomsorgen. Jag skulle kunna säga:
            Vi vill ha 2 000 nya sjuksköterskor. Vi vill ha MAR. Vi vill ta
            bort förbudet att anställa läkare kommunalt. Vi vill ha trygghetsboenden.
          </note>
          <note>
            Men, fru talman, jag ska inte göra det. Jag ska börja där vi
            måste börja när vi har en äldredebatt.
          </note>
          <note>
            För mig som kristdemokrat är det viktigt att börja i rätt ände,
            det vill säga med den äldre och dennes önskningar och behov. Utgångspunkten
            för all äldrepolitik måste vara hur den äldre på bästa sätt kan
            skapa sitt liv. Utifrån den äldres vilja och behov ska resurser
            ställas till förfogande. För att den äldre ska få det så bra som
            möjligt utifrån egna villkor behövs personal och fastigheter.
            Men det är värt att komma ihåg prioriteringen: den äldre, personalen,
            fastigheter. Den äldre är målet, och personal och fastigheter
            är medel för att nå det.
          </note>
          <note>
            I dag finns två dominerande möjligheter för den äldre att få
            hjälp: hemtjänst och särskilt boende. Båda är i rätt sammanhang
            alldeles utmärkta, men rimligen borde det vara alla politikers
            ansvar att erbjuda fler alternativ.
          </note>
          <note>
            Vi föreslår en kraftig utbyggnad av så kallade trygghetsboenden,
            en form av boende dit äldre kan flytta när det egna huset blir
            för stort eller när lägenheten blir för stor eller om man känner
            sig ensam eller har blivit änka eller änkling. I trygghetsboendena
            finns det gemensamhetsutrymmen och tillgång till hjälp av olika
            slag. Och om behoven ökar kan man få mer hjälp. Sedan menar vi
            att den som fyllt 85 rimligen ska ha rätt att begära ett boende
            med stöd utan biståndsbedömning.
          </note>
          <note>
            I dessa pandemitider har frågor om äldreomsorgen tagit stor plats
            i den allmänna debatten, inte minst när det blivit uppenbart att
            äldreomsorgen lider av stora strukturella problem. Det handlar
            till exempel om brist på skyddsutrustning, för många timanställda
            och delade turer. Här är det på sin plats att tacka en majoritet
            i utskottet för att man ställt sig bakom tillkännagivandet om
            att kontinuitet inom äldreomsorgen är viktigt.
          </note>
          <note>
            Chefer har orimligt många medarbetare. Det finns för lite läkarresurser
            och för få sjuksköterskor. Rent allmänt finns det för lite personal
            med rele ­ vant utbildning. Just bristen på medicinsk kompetens
            är särskilt allvarlig, då den utgör en direkt fara för den äldre.
            Sjuksköterskan är den medicinska kompetens som allra först måste
            utökas. Antalet sjuksköterskor i äldre ­ omsorgen är alldeles
            för lågt. Vi avsätter medel för 2 000 nya sjuksköter ­ skor. Även
            rätten för kommuner att kunna anställa läkare måste införas för
            dem som så önskar.
          </note>
          <note>
            Både IVO och Coronakommissionen fastslår att de strukturella
            brister ­ na har varit starkt bidragande till att covid-19 har
            slagit så hårt mot just äldre inom hemtjänst och särskilda boenden.
          </note>
          <note>
            Fru talman! Det är väl känt att regeringen vid sitt tillträde
            efter valet 2014 förpassade Äldreutredningen om strukturella brister
            i äldreomsorgen till ett bergrum någonstans. Må vara att en tillträdande
            regering inte vill fullfölja en tidigare regerings utredningar
            – det har hänt förr, och det kom ­ mer att hända igen. Det som
            är häpnadsväckande, och det är här regeringen förtjänar kritik,
            är att man inte satte igång ett eget arbete för att komma bort
            från de strukturella bristerna. Genom detta har svensk äldreomsorg
            tappat drygt sex år.
          </note>
          <note>
            Man får då fråga sig om detta är ett enskilt misstag. Svaret
            är tyvärr nej. I Riksrevisionens rapport om statens styrning av
            äldreomsorgen slås fast att den av alliansregeringen tillsatta
            äldresatsningen 2010–2014 i de positiva delarna inte har förvaltats
            väl av nuvarande regering.
          </note>
          <note>
            Det känns alltså som ett återkommande tema: Det är viktigare
            att inte ta till vara alliansregeringens goda arbete än att värna
            den äldre och dennes rätt till god omsorg. Härmed inte sagt att
            regeringen vill illa eller gör allting fel. Det finns många exempel
            där regeringen agerat på rätt sätt, och då har de också fått vårt
            stöd. Men även om man är på rätt väg blir det inte alltid tillräckligt.
            Det kanske inte är så underligt när äldreomsorgen konkurrerar
            med så viktiga saker som elcykelsubventioner och familjeveckor.
          </note>
          <note>
            Fru talman! Nu finns det dock en möjlighet för regeringspartierna
            och övriga i januariöverenskommelsen att ta ansvar för att på
            riktigt och långsiktigt förbättra äldreomsorgens strukturella
            brister. Vi i kammaren kommer att få möjlighet att rösta om ytterligare
            drygt 4 miljarder till äldreomsorgen efter förslag från KD, M
            och V. Det kommer att göra skillnad.
          </note>
          <note>
            Fru talman! Det finns en förfärlig syn på äldre. Att så många
            äldre har dött i förtid på grund av covid-19 har många gånger
            bemötts med inställningen att de skulle snart ha dött ändå. Vad
            är det för syn på medmänniskor? Visst, vi ska alla dö, men rimligen
            är den äldres liv lika viktigt som alla andras.
          </note>
          <note>
            Detta tankesätt är ett tecken på att äldre inte ses som lika
            viktiga som de yngre. Det kan i slutändan sluta i ett utilitaristiskt
            synsätt, det vill säga att människan bedöms efter sina egenskaper
            och till vilken nytta hon kan vara. Ett samhälle där människans
            värde bedöms utifrån något annat än att hon just är människa blir
            ett omänskligt samhälle. Här har vi alla ett gemensamt ansvar
            att vidmakthålla allas lika, unika och okränkbara värde.
          </note>
          <note>
            Anf. 136 ANN-CHRISTIN AHLBERG (S) replik:
          </note>
          <note>
            Fru talman! I höstas fick jag förmånen att träffa äldreomsorgspersonal
            som jobbar i hemtjänsten och på äldreboende. Personalen berättade
            för mig hur svårt det var att i början inte ha skyddsutrustning
            eller tillräckligt bra rutiner. Det fanns många timanställda sedan
            tidigare men också för att personalen skulle vara hemma vid minsta
            symtom.
          </note>
          <note>
            Personalen berättade om stressen, pressen och minutstyrda scheman
            och om att ta på och av sig skyddsutrustning ute i trapphusen.
            Inte en en ­ daste minut lades till trots att man redan hade ett
            pressat tidsschema.
          </note>
          <note>
            Personalen berättade om oron för att bli smittad, för att smitta
            någon av de äldre eller för att ta med sig smittan hem till sina
            egna anhöriga efter ­ som det inte fanns någon skyddsutrustning.
            Man visste inte tillräckligt, och cheferna hade alltför många
            att ta ansvar för.
          </note>
          <note>
            Det var en arbetsmiljö som inte var okej. Det var en oerhörd
            stress för dem som jobbade där och otroligt tufft och oroligt.
            De gillade att höra att vi satsade på äldreomsorgen, men för att
            lyckas med det måste vi också satsa på personalen.
          </note>
          <note>
            Fru talman! Jag tänkte därför ställa samma fråga till Kristdemokraternas
            Michael Anefur som jag gjorde till Moderaterna. Hur pratar Kristdemokraterna
            med sina kommunpolitiker så att satsningar på äldreomsorgen kommer
            att förstärka och förbättra äldreomsorgen? Vad kommer Krist ­
            demokraterna att göra för att se till att äldreomsorgens satsningar
            inte går till skattesänkningar, privatiseringar eller andra projekt
            där Kristdemokraterna är med och styr?
          </note>
          <note>
            Anf. 137 MICHAEL ANEFUR (KD) replik:
          </note>
          <note>
            Fru talman! Tack för frågan, Ann-Christin Ahlberg! Jag ska gå
            direkt på de riktiga frågorna och svara på dem. Det som handlade
            om resurser och bättre arbetsvillkor kände jag att vi var väldigt
            överens om.
          </note>
          <note>
            Jag tycker faktiskt att ledamoten gör lite konstiga reflektioner
            här. Jag har inte sett någon kommun, som är kristdemokratiskt
            ledd i varje fall, som skulle använda pengarna till skattesänkningar.
            Jag är övertygad om att pengarna i de allra, allra flesta kommuner
            i Sverige går till äldreomsorgen. Tidigare i förmiddags kom vi
            överens om att vi skulle kolla detta riktigt.
          </note>
          <note>
            Ann-Christin Ahlberg säger ”privatiseringar” som om det skulle
            vara något oerhört fult. Jag tycker inte det, naturligtvis. Det
            viktiga är vilken omsorg och vilken välfärd vi får ut av de pengar
            vi satsar; det kan vara kommunalt eller privat. Det är inte väsentligt
            egentligen, utan det väsentliga är vad vi får ut av pengarna.
          </note>
          <note>
            Därför tycker jag att ledamotens fråga blir lite försåtlig på
            så sätt att man talar om privatisering på ett sätt så att omgivningen
            ska uppfatta att det är negativt. Det behöver det inte alls vara.
            Det finns privata utförare som har varit urusla. Och s å finns
            det finns privata utförare som är helt fenomenala, precis som
            det finns kommunala som är dåliga och kommunala som är fantastiska.
          </note>
          <note>
            Det är inte driftsformen som är viktig utan resultatet. Därför
            blir det försåtligt att tala om privatisering så att vi ska uppfatta
            det som något negativt. Jag gör inte det. Jag delar inte den uppfattningen.
          </note>
          <note>
            Anf. 138 ANN-CHRISTIN AHLBERG (S) replik:
          </note>
          <note>
            Fru talman! Jag uppskattar att jag ändå fick ett svar från Kristdemokraternas
            representant här i kammaren, till skillnad från vad jag fick tidigare
            från Moderaterna.
          </note>
          <note>
            Jag undrar också om inte även Michael Anefur har hört och fått
            signaler om att man inte tänker använda sig av de pengar som nu
            riktas till äldreomsorgen, något som vi socialdemokrater är oerhört
            oroliga över. Vår bild är ju inte att äldreomsorgen har allt den
            behöver. Den behöver både utvecklas och få mer resurser, för det
            förtjänar våra äldre.
          </note>
          <note>
            Valfriheten kan vi diskutera på många olika sätt. För mig handlar
            det inte om vilken som äger äldreboendet. För mig är det vad den
            äldre vill välja att få på sitt äldreboende.
          </note>
          <note>
            Fru talman! Michael Anefur redogjorde i sitt anförande för att
            reger ­ ingen slängde utredningen. Men regeringen satsade redan
            2014 i samband med maktskiftet pengar på äldreomsorgen. Nu satsar
            vi stora pengar på hela välfärdssektorn och till Äldreomsorgslyftet
            med mera. Men nu i oppo ­ sition vill Kristdemokraterna satsa
            pengar. Under de åtta år som Krist ­ demokraterna var med och
            styrde i alliansregeringen blev det inte satsning ­ ar på äldreomsorgen
            utan i stället var det stora skattesänkningar som gavs prioritet.
            Då sjönk bemanningen i hela välfärdssektorn.
          </note>
          <note>
            Fru talman! Går det att lita på de satsningar som ledamoten tar
            upp?
          </note>
          <note>
            Anf. 139 MICHAEL ANEFUR (KD) replik:
          </note>
          <note>
            Fru talman! Återigen hamnar vi i en försåtlig fråga. Ja g sa
            att utredningen hade till uppgift att titta på de strukturella
            felen i äldreomsorgen. Jag förstår att man i regeringen sa att
            man inte ville fortsätta med utredningen, men man borde ha satt
            något i dess ställe. Ledamotens svar på detta var att äldreomsorgen
            fick mer pengar. Men det var inte vad utredningen handlade om
            utan om hur vi kommer åt de strukturella problemen. Där menar
            jag på allvar att vi har tappat sex år.
          </note>
          <note>
            Nu är regeringen på g. Nu säger regeringen att man vill satsa
            på de strukturella problemen. Det visste vi för sex år sedan.
            Tyvärr får jag säga att regeringen i det avseendet inte har gjort
            särskilt mycket.
          </note>
          <note>
            När det gäller alliansregeringens mandatperioder fanns mycket
            som var bra även för äldreomsorgen. Jag ska erkänna att jag inte
            kan alla siffrorna i huvudet, men jag tror inte att ledamoten
            Ahlberg heller kan det. Det handlar mer om mantrat att under allianstiden
            gick allt utför, och när den här regeringen tog vid blev allt
            bra. Ingen av de beskrivningarna är riktigt sanna.
          </note>
          <note>
            För att vi ska få en äldreomsorg som kommer att fungera framöver
            ska vi inte bara förhålla oss till det som har varit. Vårt gemensamma
            arbete i socialutskottet är ett föredöme i mycket, och jag hoppas
            att vi kan fortsätta att i god demokratisk ordning vara oöverens
            i vissa saker. Av dagens debatter vet vi att vi i själen är överens
            om att äldreomsorgen behöver mer resurser och att de strukturella
            problemen behöver hanteras. Vi utgår från att den äldre ska ha
            det så bra som möjligt. Om det kan vi vara överens.
          </note>
          <note>
            Anf. 140 BARBRO WESTERHOLM (L):
          </note>
          <note>
            Fru talman! Jag yrkar bifall till reservation 6. Vi står naturligtvis
            bakom våra övriga reservationer och tillkännagivandena.
          </note>
          <note>
            Jag ska försöka att inte upprepa för mycket av det som har sagts
            i alla de tidigare debatter jag har deltagit i under året. Äldreomsorgen
            och äldrefrågorna har verkligen kommit i fokus. Vi diskuterar
            nu bara en del av det paket som jag tror alla partier har gått
            in med på området. Det handlar om årsrika människors möjligheter
            att fortsätta att arbeta, att välja boende och så vidare.
          </note>
          <note>
            Pandemin har verkligen uppmärksammat de brister som finns i äldre
            ­ omsorgen sedan Ädelreformen 1992. Det som var positivt var att
            Ädel ­ reformen satte fokus på att individerna skulle ha ett bra
            boende under hela livsresan. Det är därför vård- och omsorgsboenden
            har skapats – särskilda boenden, som det heter i lagstiftningen.
            Där har vi nått framgång, och många fler boenden måste byggas.
            Människor får på många håll i landet vänta för länge i hemmet,
            och vi måste stimulera byggandet.
          </note>
          <note>
            Ädelreformen var tydlig med att ålderdomen inte skulle medikaliseras.
            Det trumpetades ut. Reformen innebar att människor inte längre
            behövde ligga i tolvbäddsrum i långvården. De förpassades inte
            heller till sjukhem där de också delade rum och var isolerade.
            Nu skulle de leva ett så normalt liv som möjligt, och då fick
            vi vård- och omsorgsboendena.
          </note>
          <note>
            Men i kommunerna förstod man inte vilket sjukvårdsansvar man
            tog på sig, och det är de bristerna som har blivit så tydliga.
            Vi har påpekat bristerna, och man har välvilligt nickat ja till
            det vi har sagt. Men det har varit något av välviljans hyckleri,
            och det har inte blivit verklighet av välviljan.
          </note>
          <note>
            Nu tror jag att det som har uppmärksammats gör att alla generationer
            inser att vi också måste satsa på den årsrika generationen. Nu
            kommer det att bli en äldreomsorgslag. Fast jag kliar mig lite
            i huvudet; vem är äldre, vem kommer att omfattas av lagen?
          </note>
          <note>
            I EU finns många länder där man anser att man är äldre från 50
            års ålder. I Sverige ser nog de flesta 70 års ålder, som Folkhälsomyndigheten
            gick ut med i samband med att pandemin gick igång, som något slags
            gräns. Jag hoppas då att när Socialstyrelsen i utredningen ska
            formulera vilka som är äldre inte väljer kronologisk ålder utan
            kommer att se till vilka behov som ska tillgodoses när man kommer
            upp i åren. Det är fråga om individuella behov som kan se olika
            ut. Jag hoppas att man inte exkluderar de 50-åringar som faktiskt
            drabbas av demens. De får inte ramla utanför lagstiftningen, om
            de behöver ett boende.
          </note>
          <note>
            Det här är inget lätt område att arbeta med. Vi måste kompetenshöja
            och rusta alla som arbetar här att möta de komplicerade frågorna
            och situa ­ tionerna. De finns i hemtjänsten och i hemsjukvården.
            Hemsjukvård kom ­ mer att öka raskt med möjligheter till ny teknik.
            Jag har varit inne på denna fråga i en tidigare debatt under riksdagsåret.
          </note>
          <note>
            Det krävs alltså en kompetenshöjning hos läkarna. Geriatriken
            måste få en tydlig plats i utbildning och fortbildning. Det behövs
            fler sjuksköterskor inom äldreomsorgen, för att inte tala om undersköterskorna.
            De är en mycket viktig grupp i sjukvården och i omsorgerna.
          </note>
          <note>
            Sedan får vi inte glömma de anhöriga. De anhöriga sköter en stor
            del av äldreomsorgen, och de måste inbegripas i de team som finns
            runt en patient.
          </note>
          <note>
            Det handlar också om att ge livskvalitet. Titta på vad som hände
            med besöksförbudet på boendena ! Jag är just nu delaktig i en
            studie om katter i boendena. Det har visat sig i uppföljningen
            hur betydelsefullt det var för de boende som inte fick träffa
            make eller maka att det åtminstone fanns en katt i boendet att
            klappa och krama när de led brist på kramar.
          </note>
          <note>
            Jag vill avsluta med att säga att det här inte är några enkla
            jobb. Vi måste satsa så att personal, läkare, sjuksköterskor –
            allihop – och anhöriga har den kunskap som behövs för att huvudpersonen,
            den årsrika äldreomsorgstagaren, äldrehemsjukvårdstagaren och
            så vidare, får det den behöver.
          </note>
          <note>
            Nu upprepar jag mig: Man måste våga vilja leva livet hela livsresan.
          </note>
          <note>
            Anf. 141 NICKLAS ATTEFJORD (MP):
          </note>
          <note>
            Fru talman! Mycket bra har redan sagts. Problemet när man kommer
            sist i debatten är att tillföra någonting. Jag vill utgå från
            ett nyckelord, som jag tror är ett viktigt ord att ta till vara
            i det fortsatta arbetet: stolthet.
          </note>
          <note>
            Vägen till en äldreomsorg som vi alla i den här kammaren kan
            vara stolta över går genom personal som varje dag går till jobbet
            med en känsla av stolthet. Jag tänker på en stolthet som bygger
            på att varje medarbetare ska kunna ge omsorg och vård med värdighet,
            omtanke om och dialog med de äldre. Det är en stolthet som bygger
            på att det finns tillit till medarbet ­ arnas professionalism
            i det yrke de har valt, en tillit till att man skapar ett värde
            för dem man är till för och en tillit till att medarbetaren kan
            läsa in och möta individuella behov hos de årsrika personer som
            man möter inom äldreomsorgen. Det ska inte vara som i dag då mycket
            av omsorgen präglas av kontroll, ohållbara minutscheman och stress.
          </note>
          <note>
            Jag tänker också på en stolthet som gör att unga, som står inför
            att välja utbildning på gymnasiet, väljer att utbilda sig inom
            vård och omsorg utifrån en strävan att en dag själva kunna gå
            till jobbet och känna en sådan stolthet som jag just beskrev.
          </note>
          <note>
            I dag funderar varannan anställd inom äldreomsorgen på att byta
            yrke. Man går troligtvis inte till jobbet med stolthet utan med
            en klump i magen. Kommer jag att hinna med? Kan jag möta det där
            önskemålet eller behovet hos den äldre, eller kommer det att göra
            att mitt schema spricker så att jag resten av dagen måste springa?
          </note>
          <note>
            Fru talman! Man kan undra hur vi hamnade här. Hur blev det så
            att varannan anställd inom äldreomsorgen funderar på att byta
            yrke? En del skyller på new public management, en del skyller
            på privatiseringar, en del skyller på underfinansiering, en del
            skyller på vinster i välfärden, en del skyller på besparingar
            och en del skyller på stelbenta offentliga förvaltningar. I dag
            skyller en del också på en nedlagd offentlig utredning, vilket
            vi har hört tidigare i den här debatten.
          </note>
          <note>
            Sanningen finns kanske inom allt det som jag nyss nämnt. Min
            bild är att en del medarbetare inom såväl kommunala och privata
            som enskilda verksamheter går till jobbet med stolthet och att
            en del går med den beskrivna klumpen i magen. Det går inte att
            hitta en tydlig bild, i alla fall inte när jag tittar ut över
            vårt land.
          </note>
          <note>
            För att nå en äldreomsorg att vara stolt över i hela landet behöver
            vi hitta lösningar för att personalen ska hitta tillbaka till
            den där stoltheten. I grunden handlar det om hur man organiserar
            arbetet och vilka villkor man sätter upp. Är nyckeln att vi i
            den här kammaren detaljstyr? Nej, det tror inte jag och Miljöpartiet.
            Vi tror på att ge den lokala nivån makten och redskapen för att
            utveckla nya metoder, kanske nya arbetstidsmodeller och nya styrmodeller.
            De ska gärna vara baserade på tillit.
          </note>
          <note>
            Därför är jag stolt över att regeringen satsar på äldreomsorgen.
            Som en del av satsningen återfinns en återhämtningsbonus för personal
            inom hälso- och sjukvården samt äldreomsorgen. Denna bonus är
            ett långsiktigt tillskott till kommuner och regioner och bygger
            inte på detaljstyrning från departementen eller riksdagen. Den
            bygger på en dialog där man kan söka medel för att utveckla det
            lokala arbetet, till exempel metoder och tillitsstyrning. Den
            satsningen kommer såklart inte att lösa alla problem och utmaningar
            som finns. Men jag är övertygad om att den kommer att bidra.
          </note>
          <note>
            Som också har nämnts tidigare har pandemin lett till den stora
            skillnaden att äldre och äldres livsvillkor har hamnat högst upp
            på den politiska dagordningen. Jag har försökt beskriva hur vi
            med hjälp av stolthet hos den enskilda medarbetaren ska hitta
            en väg tillbaka till värdighet och ökad kvalitet inom äldreomsorgen.
          </note>
          <note>
            Jag vill passa på att lyfta upp reservation nummer 10.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 mars.)
          </note>
          <note>
            § 20 Frågor om psykisk hälsa
          </note>
          <note>
            Socialutskottets betänkande 2020/21:SoU13
          </note>
          <note>
            Frågor om psykisk hälsa
          </note>
          <note>
            föredrogs.
          </note>
          <note>
            Anf. 142 ACKO ANKARBERG JOHANSSON (KD):
          </note>
          <note>
            Fru talman! Att må bra är för många människor en självklarhet.
            För andra är det en ständig kamp för att kunna må bra. En del
            drabbas av depression och ångest. Andra är drabbade av svår kronisk
            sjukdom som påtagligt försämrar deras psykiska hälsa och livskvalitet.
          </note>
          <note>
            Ohälsa kan drabba vem som helst, samtidigt som det finns hälsoskillnader
            som beror på livsvillkor och levnadsvanor. De stora skillnaderna
            i livsvillkor kan vi från det offentliga påverka, och kunskap
            om goda levnadsvanor finns. Det som behövs är en uthållig strategi
            som gör att alla samhällssektorer medverkar till god psykisk hälsa
            hos hela befolkningen.
          </note>
          <note>
            Hälso- och sjukvården ska hjälpa oss att må bra och ge vård när
            vi har blivit sjuka. Det innebär att hälso- och sjukvården har
            både ett hälsofrämjande och ett vårdande uppdrag. Hälso- och sjukvården
            måste klara av både det breda hälsofrämjande uppdraget och att
            ge vård till svårt kroniskt sjuka, såväl vid psykisk som vid somatisk
            sjukdom.
          </note>
          <note>
            Ska allt detta fungera måste hälso- och sjukvården resurssättas
            rätt, så att de får fler medarbetare och så att patienterna får
            chans till en kontinuerlig relation till den vårdkontakt man behöver.
            Därför är en fast läkarkontakt för patienten och en rimlig patientlista
            för distriktsläkaren två nödvändiga delar för att skapa förutsättningar
            för såväl det hälsofrämjande arbetet som det vårdande uppdraget
            inom primärvården.
          </note>
          <note>
            Fru talman! Skolan är också en viktig del i den kraftsamling
            som behö ­ ver göras för att förbättra den psykiska hälsan. Ett
            rimligt antal elever per lärare, fler professioner, exempelvis
            fysioterapeuter och arbetsterapeuter, som bidrar vid sidan av
            det uppdrag lärarna har, och en utbyggd barn ‑ och ungdomshälsa
            är också viktigt.
          </note>
          <note>
            Det civila samhället ger många människor en meningsfull fritid
            och möjlighet till gemenskap. Det offentligas stöd till det civila
            samhället behöver utökas och förbättras så att fler får chansen
            att vara med.
          </note>
          <note>
            Fru talman! En påtvingad ensamhet påverkar hälsan. Oavsett ålder
            är relationer viktiga. En god relation berikar livet. Det offentliga
            har ett ansvar att skapa förutsättningar för samhällsgemenskap.
            Det handlar om hur orter och städer planeras och om boendemöjligheter,
            tillgång till kultur och mycket mer. Det civila samhället är också
            en viktig kraft för att bryta oönskad ensamhet.
          </note>
          <note>
            Psykisk ohälsa är en stor anledning till sjukskrivningarna i
            dag. Ohälsan kan bero på skilda saker som inte alls har med arbetet
            att göra. Men arbetsgivarens engagemang är en viktig del i en
            hållbar rehabilitering för medarbetaren. En god psykisk hälsa
            är ett viktigt mål för folkhälsopolitiken. Men det kan inte enbart
            lösas av den enskilde eller av hälso- och sjukvården. Det är många
            sektorer som behöver samverka för att det ska bli en uthållig
            förändring.
          </note>
          <note>
            Ökad psykisk ohälsa hos barn och unga är oroande. Enligt Socialstyrelsen
            uppger allt fler ungdomar att de har psykiska besvär som oro eller
            ängslan. Det är framför allt depressioner, ångestsjukdomar och
            missbruk som ökar. Det har också skett en ökning av antalet ungdomar
            som behöver sjukhusvård på grund av psykisk sjukdom.
          </note>
          <note>
            Några säkra och fullständiga svar på vad som är orsaken till
            utveck ­ lingen med ökad psykisk ohälsa bland barn och unga finns
            inte i dag. Men det finns saker som vi redan känner till för att
            kunna påbörja arbetet och vända utvecklingen.
          </note>
          <note>
            Fru talman! All oro leder inte till att man behöver sjukvårdens
            insatser. Det behöver påpekas att det finns en risk i att medikalisera
            allt som hör till livets knaggliga stig. Sådan oro och känsla
            av ohälsa måste mötas på annat sätt, och det offentliga kan vara
            en stödjande part även där. Att kunna prata om den oro man känner
            just nu kräver inte alltid nya vårdformer eller verksamheter.
            Om exempelvis äldreomsorgen och skolan hade en bättre bemanning,
            fler medarbetare, skulle det finnas tid för det extra samtalet
            när oron kommer. Behövs det ska det förstås finnas möjlighet till
            mer utvecklad hjälp.
          </note>
          <note>
            Alltför ofta missar vi att också äldre personer kan lida av psykisk
            ohälsa och vara drabbade av svår psykisk sjukdom. Vi vill därför
            lyfta den reservation vi står bakom, som handlar om att vi behöver
            mer kunskap om och mer resurser till äldrepsykiatrin. Vi vill
            att det skapas ett nationellt kompetenscentrum för äldrepsykiatri.
            Därför lyfter jag reservation nummer 4, som behandlar just detta
            och som vi vill ska prövas av kammaren.
          </note>
          <note>
            Avslutningsvis, fru talman, måste alla samhällssektorer medverka
            till en god psykisk hälsa. Alla måste göra sin del. Genom de förslag
            Kristdemokraterna har lagt fram i riksdagen vill vi bidra till
            bättre förutsättningar för en god psykisk hälsa. Låt detta vara
            ett viktigt mål i folkhälsopolitiken, och låt oss gemensamt se
            till att samtliga samhällssektorer medverkar till det målet!
          </note>
          <note>
            Anf. 143 ULRIKA JÖRGENSEN (M):
          </note>
          <note>
            Fru talman! I dag ska vi debattera psykisk hälsa, ett ämne som
            nästan dagligen berörs i medierna. Som politiker är jag en av
            alla aktörer som ägnar mycket kraft åt att försöka minska den
            psykiska ohälsan.
          </note>
          <note>
            Vi har nu levt med pandemin i över ett år, och även om vi ser
            ljuset i tunneln i och med vaccinationerna är jag och många med
            mig rädda för att den psykiska ohälsan kommer att behöva mötas
            och hanteras under lång tid framöver. Anledningen till psykisk
            ohälsa kan nu vara till exempel att man har varit isolerad i sitt
            hem, har förlorat en närstående, fått ekonomiska bekymmer på grund
            av arbetslöshet eller helt enkelt är orolig över att bli arbetslös.
          </note>
          <note>
            Att arbeta hemifrån har sina fördelar, men det har också inneburit
            att det sociala livet begränsats. Kanske var det den sociala gemenskapen
            på arbetet som fick just dig att gå upp på morgonen. Det är lätt
            att tappa fotfästet när ingen frågar hur det är.
          </note>
          <note>
            Givetvis har pandemin också påverkat barns och ungas hälsa och
            mående.
          </note>
          <note>
            Fru talman! Vi vet inte konsekvenserna fullt ut – vad det gör
            med oss människor att inte kunna krama nära och kära under en
            lång tid. Vi anser nog alla att det finns fog för att känna viss
            oro för den psykiska hälsan framöver.
          </note>
          <note>
            Redan före covid-19-pandemin och innan vården tvingades att ställa
            om sin verksamhet var vårdköerna långa och växande, även köerna
            till bup, barn- och ungdomspsykiatrin. Förutom nödvändiga åtgärder
            i syfte att minska den akuta vårdskulden krävs därför ett metodiskt
            arbete med att ytterligare utveckla kömiljarderna just i syfte
            att minska köerna.
          </note>
          <note>
            Fru talman! Moderaterna vill förstärka och utveckla kömiljarden.
            Bland annat ska en del resurser riktas direkt till barn- och ungdomspsykia
            ­ trin. Den förstärka vårdgarantin för barn och unga med psykisk
            ohälsa, som ger rätt till vård och stöd inom 30 dagar, ska säkerhetsställas.
            Vi mo ­ derater vill även inkludera den första linjens psykiatri
            för barn och unga så att lättare psykiatriska diagnoser kan hanteras
            där. På så sätt frigörs resur ­ ser för barn och unga med till
            exempel svår ångest, självmordstankar eller allvarliga ätstörningar.
            Målet måste vara en köfri barn- och ungdoms ­ psykiatri.
          </note>
          <note>
            Fru talman! Att må psykiskt dåligt är ett uttryck som används
            av många, men vad innebär det? Givetvis är det olika för varje
            individ. För någon kan det vara att känna sig otillräcklig, ställa
            för stora krav på sig själv och ha svårt att finna balans i livet
            med träning, vila, kost och socialt umgänge.
          </note>
          <note>
            Att söka hjälp kan för många vara ett stort steg. Tyvärr finns
            det fortfarande fördomar om psykisk ohälsa i samhället och även
            stora skillnader i bemötande, tillgänglighet och möjlighet att
            få behandling i tid. En del ungdomar vittnar om att om de inte
            är självmordsbenägna tas deras problem inte på allvar, och de
            får ingen hjälp. Så många som fyra av tio med erfarenhet av psykisk
            ohälsa upplever att de blivit orättvist bemötta i vården. Detta
            är helt oacceptabelt.
          </note>
          <note>
            Fru talman! Vi kan konstatera att det är relativt vanligt med
            samsjuklighet i form av psykisk ohälsa och en beroendesjukdom.
            Riksdagen beslutade i maj 2019 om ett tillkännagivande om att
            det behövs ett samlat ansvar för vård vid samsjuklighet i form
            av psykisk ohälsa i kombination med en beroendesjukdom. Glädjande
            är att regeringen gav en särskild utredare uppdraget att föreslå
            hur samordnade insatser när det gäller vård, behandling och stöd
            kan säkerhetsställas för barn, unga och vuxna med samsjuklighet.
            Vi ser med glädje fram emot den 30 november, då utredaren ska
            lämna sitt förslag.
          </note>
          <note>
            Fru talman! Psykisk ohälsa var redan före pandemin ett stort
            och växande problem. Enligt Socialstyrelsen har psykisk ohälsa
            hos barn i åldern 10–17 fördubblats de senaste drygt tio åren.
            I dag upplever ungefär var tionde pojke eller flicka någon form
            av psykisk ohälsa. Det är framför allt depression och olika ångestsyndrom
            som bidrar till ökningen.
          </note>
          <note>
            Att utveckla elevhälsan med fler professioner ser vi moderater
            kan vara en del i det förebyggande och långsiktigt hälsofrämjande
            arbetet. Fysio ­ terapeuter och skolpsykologer skulle kunna bidra
            till att förbättra elevhäl ­ sans kvalitet och förebyggande roll.
            Moderaterna anser att det behövs fler och snabbare hälsofrämjande
            insatser när det gäller att förebygga psykisk ohälsa och stärka
            behandlingen av densamma. Elevhälsan bör tydligare än i dag kopplas
            samman med och samarbeta med barn- och ungdomspsykia ­ trin, socialtjänsten
            och vården.
          </note>
          <note>
            Fru talman! Avslutningsvis vill jag poängtera att det behövs
            en helhets ­ syn gällande vården av personer med psykisk ohälsa,
            som även inkluderar stöd till föräldrar och närstående. Samhället
            måste ta psykisk ohälsa på största allvar och både satsa på friskfaktorerna
            som kan förebygga och samtidigt hantera den förväntade ökade psykiska
            ohälsan till följd av pan ­ demin. Här behövs förstärkningar till
            kommuner och regioner från natio ­ nell nivå och en plan i samtliga
            kommuner och regioner för vilka insatser som nu ska göras.
          </note>
          <note>
            För tids vinnande yrkar jag bifall endast till reservation 5,
            men vi står givetvis bakom alla våra reservationer.
          </note>
          <note>
            Anf. 144 CLARA ARANDA (SD):
          </note>
          <note>
            Fru talman! För lite mer än ett år sedan lämnade Sverigedemokraterna
            ett utskottsinitiativ på socialutskottets bord – ett utskottsinitiativ
            där vi med anledning av avvecklingen av den nationella hjälplinjen
            ville se ett nationellt ansvarstagande i frågan. Redan då såg
            vi vikten av att Sverige skulle upprätta en nationell jourtelefonverksamhet.
            Den skulle vara till för personer med psykisk ohälsa och självmordstankar.
            Tyvärr fick inte vårt utskottsinitiativ stöd från något annat
            parti, men skam den som ger sig.
          </note>
          <note>
            Sverigedemokraterna har aktivt fortsatt att driva frågan om en
            nationell stödtelefon, och med skarpa budgetanslag har vi visat
            att vi menar allvar. För oss har den tydliga målsättningen varit
            att Sverige ska upprätta en na ­ tionell stödtelefonverksamhet
            där inringare kan mötas av professionell hjälp alla tider på dygnet,
            alla dagar i veckan.
          </note>
          <note>
            Det ideella medmänskliga samtalsstödet, där volontärer, egenerfarna
            och präster möter och samtalar med personer, spelar en extremt
            viktig roll. De insatser som sker på ideell nivå är en fantastisk
            tillgång för alla drabbade i behov av stöd och även för samhället
            i stort. Det vill jag härmed understryka.
          </note>
          <note>
            Samtidigt måste det professionella samtalsstödet, där kravet
            är relevant professionell utbildning, erfarenhet av att ha arbetat
            med psykisk ohälsa och suicidalitet, vara det som erbjuds av en
            stödtelefon som ligger under statens ansvar.
          </note>
          <note>
            Den verksamhet och de tjänster som erbjuds i dessa samtal ska
            dock inte betraktas som vård i sig. Det är snarare ett komplement
            till befintliga vårdinsatser. Därför är det viktigt att säkerställa
            att övergången till hälso ‑ och sjukvården ska kunna ske på ett
            bra och smidigt sätt när behov av ytterligare vårdinsatser finns.
          </note>
          <note>
            Av den anledningen är jag otroligt glad över att Folkhälsomyndigheten
            i sin kartläggning och analys, som gjorts på uppdrag av regeringen,
            äntligen har kommit fram till en slutsats som är i linje med vad
            Sverigedemokraterna länge har drivit. Visst hade vi gärna sett
            att den här viktiga verksamheten redan hade varit på plats, inte
            minst då den hade varit en stor tillgång under pandemin. Samtidigt
            är det viktigaste för oss att förslaget blir verklighet.
          </note>
          <note>
            Fru talman! Redan före pandemin utgick vi från ett allvarligt
            läge med anledning av den komplexa och utbredda psykiska ohälsan
            i samhället.
          </note>
          <note>
            Folkhälsomyndigheten har sammanställt ett flertal studier i en
            rapport som visar att den psykiska ohälsan har ökat både i Sverige
            och internatio ­ nellt under pandemin. Det finns en grupp som
            har drabbats extra hårt. Rap ­ port efter rapport visar nu hur
            hårt ungas psykiska hälsa drabbas av pan ­ demin. Det är en grupp
            som sticker ut, och det är studenter , som har visat sig vara
            än mer utsatta under pandemin. Bland studenter är förekomsten
            av psykiska besvär även i vanliga fall större i jämförelse med
            både jämn ­ åriga och befolkningen i övrigt.
          </note>
          <note>
            Enligt forskarna kan orsaken till att ungdomar drabbas extra
            hårt också vara att de precis ska börja sitt vuxna liv. Deras
            drömmar och planer inför framtiden blir pausade, samtidigt som
            vardagsrutinerna förändras och möjligheten till sociala kontakter
            minskas.
          </note>
          <note>
            Det faktum att pandemin kan få allvarliga konsekvenser som depres
            ­ sion, ångest, självmordstankar och även självmord kräver en
            tydlig stra ­ tegi. Vi måste ta ansvar för landets unga och proaktivt
            arbeta för att för ­ hindra att coronapandemin skapar förödande
            konsekvenser även när det kommer till den psykiska hälsan. Ett
            första steg är att vi politiker här i Sveriges riksdag tar den
            här frågan på stort allvar.
          </note>
          <note>
            Sverigedemokraterna lyfter därför också fram frågan om beredskap
            för en ökande psykisk ohälsa vid samhällskris och specifikt vid
            pandemi. Vi menar att det krävs ett tydligt nationellt åtagande
            för att kunna hantera en negativ utveckling där den psykiska hälsan
            hos vår befolkning blir allvarligt påverkad.
          </note>
          <note>
            Fru talman! Enligt Socialstyrelsens patientregister användes
            fastspänning som tvångsåtgärd inom svensk psykiatri vid 3 820
            tillfällen under 2019, och det var 1 348 patienter som blev utsatta
            för den här tvångsåtgärden. Under 2019 förekom 197 fall där fastspänningen
            varade längre än fyra timmar, och det var 141 patienter som blev
            utsatta för detta.
          </note>
          <note>
            Fastspänning är en integritetskränkande tvångsåtgärd som kan
            vara väldigt traumatisk för den som blir utsatt för den. Åtgärden
            kan leda till posttraumatiskt stressyndrom och kan också ge svåra
            bestående men för den som blir utsatt.
          </note>
          <note>
            Lagen om psykiatrisk tvångsvård fastslår att tvångsåtgärder ska
            vara en sista åtgärd när alla andra möjliga alternativ har uttömts.
            Trots detta ser vi återkommande rapporter i medierna om att tvångsåtgärden
            används felaktigt, i stor utsträckning och att den innebär svåra
            men för dem som drabbas.
          </note>
          <note>
            Det är varken hållbart eller försvarbart att fortsätta använda
            en åtgärd som är direkt inhuman. Det handlar om svårt sjuka individer
            som är i behov av vård. Fokus borde därför vara på behandling
            av hög kvalitet och förebyggande åtgärder, inte att hitta argument
            för att hålla fast vid förlegade metoder. Sverigedemokraterna
            menar därför att det är dags att se över en utfasning av fastspänning
            som tvångsåtgärd. Vi menar att det är vad som krävs för att skapa
            utrymme för nya humana behandlingsmetoder som faktiskt hör hemma
            i en modern psykiatrisk vård.
          </note>
          <note>
            Med detta sagt vill jag avslutningsvis yrka bifall till reservation
            nummer 11.
          </note>
          <note>
            Anf. 145 JOHANNA JÖNSSON (C):
          </note>
          <note>
            Fru talman! Den psykiska ohälsan i Sverige ökar i vissa grupper,
            framför allt bland kvinnor och unga. Antalet personer som är sjukskrivna
            eller söker vård för psykisk ohälsa har ökat rejält. Orsakerna
            är komplexa och bottnar i en rad faktorer. För unga är brister
            i den svenska skolan, mobbning, dålig självkänsla och problem
            inom familjen några tänkbara orsaker. Kvinnors psykiska ohälsa
            tros ha viss koppling till effekterna av att arbeta heltid och
            samtidigt ta ett stort ansvar för familjen.
          </note>
          <note>
            Covid-19-pandemin och de påföljande smittskyddsåtgärderna innebär
            en ökad risk för psykisk ohälsa i befolkningen, inte minst bland
            dem som har drabbats hårdast av åtgärderna, som personer med minskad
            inkomst, arbetslöshet och tidigare psykisk ohälsa.
          </note>
          <note>
            Januariavtalet har inneburit att många bra steg har tagits för
            att stärka den psykiska hälsan i befolkningen, men väldigt mycket
            mer behöver göras.
          </note>
          <note>
            Den som lider av psykisk ohälsa måste få bättre tillgång till
            snabbt stöd. Det förutsätter ökad tillgänglighet i primärvården.
            I både England och Norge har man arbetat framgångsrikt med att
            öka tillgången till stöd vid vanliga psykiska tillstånd såsom
            ångest och depression. Människor med lättare psykiska besvär behöver
            inte alltid träffa en specialist. De kan bli hjälpta av enklare
            samtalsstöd eller hjälp till självhjälp. Den som däremot är i
            behov av hjälp ska snabbt få ett första samtal och bedömning av
            vilken typ av stöd man behöver få.
          </note>
          <note>
            Ibland kan det vara bristen på sociala kontakter som är det största
            pro ­ blemet, och där kan samverkan med civilsamhället och brukarorganisatio
            ­ ner stärkas för att stötta upp.
          </note>
          <note>
            För personer med lindriga symptom kan onlinesessioner och olika
            typer av självhjälpsmaterial vara tillräckligt , medan människor
            med större behov behöver slussas vidare till rätt vårdnivå och
            få rätt specialistvård.
          </note>
          <note>
            Förebyggande arbete med tidiga insatser som är samordnade och
            koordinerade behöver prioriteras. Nyligen presenterades utredningsbetänkandet
            God och nära vård – Rätt stöd till psykisk hälsa , som pekar ut
            hur vi bör gå vidare för att förbättra primärvårdens arbete. Samverkan
            mellan olika aktörer måste stärkas.
          </note>
          <note>
            Dessutom behöver det bli enklare för barn och vårdnadshavare
            att få hjälp genom elevhälsan vid psykisk ohälsa. Även där måste
            tillgänglighet ­ en öka både hos primärvården och hos barn- och
            ungdomspsykiatrin för de barn som behöver ett utökat stöd.
          </note>
          <note>
            Sjukskrivningar på grund av stress- och utmattningssymtom har
            ökat stadigt sedan 2010. Huvuddelen av de sjukskrivna, nära 80
            procent, är kvinnor, många med små barn. Här måste det till fler
            insatser, både förebyggande, behandlande och rehabiliterande.
            Dessutom behövs mer forskning. Några steg är tagna i forskningspropositionen,
            men det behöver verkligen ske förbättringar på detta område, även
            när det gäller kunskapsstödet till dem som ska behandla dessa
            personer. Här finns i dag stora brister.
          </note>
          <note>
            Att vara ute i naturen ka ge positiva effekter för personer med
            stress, ångest, depression och utmattning. Forskning visar att
            personer med stressrelaterad psykisk ohälsa kan ha stor nytta
            av att genomgå grön rehabilitering och upplever att den stödjande
            miljön bidrar till minskade stressnivåer, återgång i arbete och
            struktur i vardagslivet.
          </note>
          <note>
            Centerpartiet menar att grön rehabilitering är intressant och
            bör följas upp med vidare utredning och utvärdering. Vi vill se
            en evidensbaserad vidareutveckling av grön rehabilitering i hela
            landet.
          </note>
          <note>
            Många pensionärer har en aktiv livsstil och ett bra liv. Men
            det finns också äldre som mår sämre, många i kroppen, andra psykiskt
            och vissa givetvis både och. Över hälften av de äldre som har
            hemtjänst säger att de besväras av ensamhet, och under coronapandemin
            är det givetvis betydligt fler.
          </note>
          <note>
            Ensamhet ökar risken för psykisk ohälsa och depression. En känsla
            av att inte vara behövd i kombination med brist på vänner och
            sociala sammanhang skapar stort lidande för många människor. Änklingar
            är i dag den största riskgruppen för självmord i Sverige, och
            en av fem över pensionsåldern bedöms lida av någon form av psykisk
            ohälsa.
          </note>
          <note>
            För dessa äldre behöver vården bli bättre på att fånga upp psykisk
            ohälsa och inte bara de rent fysiska åkommorna som ofta kommer
            med åldrande. Det behövs tillgängliga sociala mötesplatser och
            att daglig verksamhet för äldre fortsätter att utvecklas i hela
            landet. Det kan handla om att arbeta uppsökande för att involvera
            äldre i sociala aktiviteter och att öka samarbetet och stödet
            till föreningar och civilsamhälle. Man behöver också göra bättre
            medicinuppföljningar när det kommer till antidepressiv och annan
            medicin kopplad till psykisk ohälsa.
          </note>
          <note>
            Centerpartiet vill mot denna bakgrund att regeringen ser över
            kommunernas och regionernas insatser för att förebygga, fånga
            upp och behandla äldres psykiska ohälsa . Det handlar om att se
            över vilka forskningsbehov som finns och hur evidensbaserad kunskap
            om välfungerande insatser kan spridas.
          </note>
          <note>
            Jag yrkar bifall till reservation 2.
          </note>
          <note>
            Anf. 146 KARIN RÅGSJÖ (V):
          </note>
          <note>
            Fru talman! Pandemin har drabbat så hårt att vi måste förbereda
            oss på en ökad psykisk ohälsa i många grupper. Äldres isolering,
            distansundervisning för barn och ungdomar och arbetslöshet riskerar
            att öka den psykiska ohälsan.
          </note>
          <note>
            Det är så många barn som har farit illa under pandemin. Internationella
            undersökningar visar att i de länder som har stängt ned i större
            utsträckning än vad vi har gjort i Sverige är barn och unga en
            hårt drabbad grupp. De föräldrar som inte mådde bra psykiskt före
            pandemin mår kanske ännu sämre nu, och föräldrar med beroende
            påverkar också sina barn oerhört mycket. För många barn och unga
            är skolan en frizon, och distansundervisning förvärrar dessa barns
            situation. Det måste vi ha koll på.
          </note>
          <note>
            Fru talman! Vänsterpartiet vill att regeringen återkommer med
            förslag på ny lagstiftning där barn till föräldrar med psykisk
            ohälsa eller beroende får rätt till eget stöd i ett tidigt stadium.
            Så är det inte nu. Det är lite fri verkstad beroende på var man
            bor och vilka man känner. Så ska vi inte ha det. Barn till föräldrar
            med psykisk ohälsa och missbruksproblem ska garanteras egen hjälp.
          </note>
          <note>
            Socialstyrelsen bör få i uppdrag att se över förutsättningarna
            för ökad uppföljning av nyinsjuknade unga vuxna nationellt. Man
            har väldigt mycket bättre prognos om man följs upp direkt än om
            det sker några år senare.
          </note>
          <note>
            Vi behöver också göra större ansträngningar för att hitta riskgrupper
            för psykisk ohälsa tidigt. Att kunna hjälpa tidigt är ju avgörande
            för hur det ska gå för barn och unga. Det handlar om att tilliten
            till den egna förmågan att lära sig och utvecklas ska stärkas
            och tilliten till att omgivningen bryr sig.
          </note>
          <note>
            Vi anser också att beroende och psykisk ohälsa bör inkluderas
            i ungdomsmottagningarnas uppdrag. Ungdomsmottagningarna behöver
            uppgraderas och stärkas. De kan bli en bra bas för första linjens
            hjälp när det gäller unga från, låt oss säga 15 år.
          </note>
          <note>
            Fru talman! Om Jack Nicholsons figur McMurphy i filmen Gökboet
            hade hamnat i vår tid skulle han nog bli väldigt förvånad. Vi
            har visserligen tagit bort de auktoritära mentalsjukhusen, men
            den psykiska ohälsan ökar hos pressade barn och vuxna i vårt alltmer
            ojämlika samhälle.
          </note>
          <note>
            Vi måste också förstå orsakssambanden. Det är väldigt mycket
            fokus på barnet och familjen, men orsakssambanden sträcker sig
            ofta utanför det.
          </note>
          <note>
            Psykisk ohälsa hos barn i åldern 10–17 år har ökat med 100 procent
            på tio år. Det handlar om alla tillstånd, från oro och allmän
            olust till ångest och svårare tillstånd.
          </note>
          <note>
            Mängder med rapporter från Bris, Socialstyrelsen och Folkhälsomyndigheten
            visar att psykisk ohälsa inte slår blint utan har starka samband
            med ekonomisk och social utsatthet. Problem som ångest, oro och
            sömnlöshet är nästan dubbelt så vanliga hos personer med kort
            utbildning och låg inkomst.
          </note>
          <note>
            Fru talman! Kvinnor mår psykiskt sämre än män. Ännu sämre mår
            de som har utomeuropeisk bakgrund och jobbar med låga löner och
            osäkra förhållanden. Ju sämre ekonomi familjer uppger sig ha,
            desto sämre mår familjen.
          </note>
          <note>
            Den fjärdedel av alla elever som har de lägsta betygen i årskurs
            9 i grundskolan löper sex gånger högre risk att göra ett självmordsförsök
            jämfört med den fjärdedel som har de högsta betygen. Sådant måste
            vi titta på.
          </note>
          <note>
            Skolan är en viktig plats, och därför måste skolan också kunna
            härbärgera alla typer av elever. Men så ser skolan inte längre
            ut. Skolan spelar en mycket viktig förebyggande roll, och med
            en segregerande skola tenderar vi att få väldiga problem framöver.
          </note>
          <note>
            Fru talman! Vi behöver satsa mer resurser direkt på både barn-
            och ungdomspsykiatrin och vuxenpsykiatrin. I dag råder det dock
            brist på psykologer, specialistsjuksköterskor och psykiatrer.
            Nyckeln till en robust barn- och ungdomspsykiatri är förstås personal.
            Fler måste utbildas, och vi behöver ha nationella utbildningsplaner.
            Anställda ska också ha bra löner och bra arbetsvillkor.
          </note>
          <note>
            Vänsterpartiet anser att det i grunden bara finns ett riktigt
            bra recept mot den ökande psykiska ohälsan, och det är ett jämlikt
            samhälle med snabba insatser, bra vård och medicinering som följs
            upp. En skola som härbärgerar alla elever och där alla känner
            att de har en livschans är också en otroligt viktig förutsättning
            för att må bra vidare i livet.
          </note>
          <note>
            Sedan är det viktigt att personer som medicineras för olika typer
            av psykiatriska tillstånd har tillgång till en kontinuerlig vårdkontakt,
            där regelbundna uppföljningar gällande specifik medicinering görs,
            men så är det inte i dag. Detta är oerhört viktigt.
          </note>
          <note>
            Den behandlande läkaren och patienten måste i samtal utvärdera
            medicineringens påverkan på patienten. Det är i dag alltför många
            med psy ­ kiatriska diagnoser som får stora biverkningar av medicineringen,
            och detta riskerar att påverka patientsäkerheten. Depression är
            väldigt allvarligt. Det kan vara en dödlig sjukdom när man är
            deprimerad. För denna grupp måste det finnas inte bara medicin
            utan också terapi, men det är väldigt tunnsått med det.
          </note>
          <note>
            Jag tänker inte tala om beroende i dag. Detta kommer vi att återkomma
            till i april. Jag vill ändå uttrycka Vänsterpartiets tydliga åsikt
            att huvudmannaskapet för beroendevården för personer över 18 år
            bör flyttas till regionernas beroendeenheter. Det är vanligt att
            samarbetet och ansvaret brister, och risken är därför stor att
            personer bollas fram och tillbaka mellan hälso- och sjukvården,
            psykiatrin och socialtjänsten i stället för att direkt få den
            hjälp de behöver. Detta kommer vi att diskutera mer i kammaren.
          </note>
          <note>
            Jag yrkar bifall till reservation 12.
          </note>
          <note>
            Anf. 14 7 LINA NORDQUIST (L):
          </note>
          <note>
            Fru talman! När det gäller psykisk hälsa och ohälsa måste vården
            för människor som behöver psykiatrisk vård bli bättre. Människor
            behöver bättre vård och stöd. Samtidigt ser vi hur sjukskrivningarna
            blir allt fler. Allt detta är långt ifrån bara en sjukvårdsfråga,
            fru talman. Det är en förändring där vi måste involvera hela samhället,
            och insatser är på väg.
          </note>
          <note>
            Liberalerna har tillsammans med Centerpartiet och regeringen
            säkrat historiska satsningar för att förebygga psykisk ohälsa
            och ytterst självmord, fru talman. Det handlar om stöd till både
            kommuner, regioner och civilsamhället. Jag ser fram emot att långsiktigt
            stärka den nära vården för psykisk ohälsa. Det behövs kunskap
            om vad som fungerar, det behövs kontinuitet och det behövs relationer
            mellan den människa som behöver vård och de personer som ska ge
            vård och stöd.
          </note>
          <note>
            Den nationella strategi som är på väg tror jag också kommer att
            hjälpa. Den kommer att göra så att fler kan överleva och trivas
            med och leva sina liv. Här är det viktigt att särskilt fokus läggs
            just på de personer och grupper som löper störst risk att utveckla
            psykisk ohälsa, till exempel personer med funktionsnedsättningar,
            hbtq-personer, människor som utsätts för våld och förtryck och
            personer som står långt ifrån arbetsmarknaden och har kort utbildning
            och väldigt dålig ekonomi. Saker är på väg, vilket gör mig glad,
            och mer kommer att hända.
          </note>
          <note>
            Riksdagen markerade för snart två år sedan i denna kammare att
            skyddsnätet måste bli bättre för dem av oss som lider av beroende
            och som samtidigt har en annan psykiatrisk diagnos, till exempel
            bipolär sjukdom, anorexi och schizofreni. I dag kan dessa personer
            hamna helt mellan stolarna eftersom kommunen har ett delansvar
            för dem och regionen har ansvar för en annan del. I vissa fall
            blir dessa människor svartepetter när de behöver samhället som
            mest. Jag hoppas verkligen att Samsjuklighetsutredningen blir
            den livboj som dessa människor så väl behöver.
          </note>
          <note>
            Mycket bra saker är alltså på gång. Det var verkligen inte bättre
            förr, men vi har lång väg kvar. Och det behövs mer, särskilt för
            de allra yngsta och de allra äldsta av oss.
          </note>
          <note>
            Vi liberaler har förhandlat fram en överenskommelse med Centerpartiet
            och regeringspartierna om en halv miljard för att förebygga och
            tidigt mota psykisk ohälsa bland barn och unga och för att stärka
            barn- och ungdomspsykiatrin för dem som behöver den. Vi har också
            sjösatt en statlig utredning om en god, nära och sammanhållen
            vård för barn, från innan de föds till dess att de är flygfärdiga.
            Detta tror jag är mycket viktigt.
          </note>
          <note>
            Men det finns saker som inte är på gång men som borde vara det,
            saker som inte ens är i närheten av att vara genomförda men som
            verkligen skulle behöva beslutas. Lagstiftningen om psykiatrisk
            vård, till exempel, haltar. Den duger inte. Lagen behöver ändras,
            framför allt när det gäller barn, från dagens föräldraperspektiv
            till att ha barnens behov i fokus. Det måste göras glasklart i
            svensk lagstiftning att varje barn har rätt till information,
            delaktighet, inflytande och stöd.
          </note>
          <note>
            Vi liberaler vill också att de barn som har föräldrar eller syskon
            i fängelse eller häkte ska få en bättre start i livet, och vi
            vill att regeringen ska stötta organisationer som hjälper dessa
            barn. Därför vill jag lyfta fram reservation 8, som handlar om
            just dessa två förslag för barns möjlighet till en god start i
            livet.
          </note>
          <note>
            Slutligen har vi de äldsta av oss. Det behövs mer kunskap om
            åldrandet och helt klart om hur åldrandet kan påverka oss fysiskt
            och psykiskt. Ett nationellt kompetenscentrum för äldrepsykiatri
            skulle kunna öka kunska ­ pen om psykisk hälsa och sjukdom hos
            äldre och ge sjukvårdens och omsorgens anställda bättre möjligheter
            att bota och lindra. Vi har därför sällat oss till Kristdemokraternas
            förslag att regeringen ska inrätta ett sådant kompetenscentrum.
            Men vi vill också agera här och nu. Vi ligger efter, och det krävs
            insatser nu. Här är vi helt eniga med Centerpartiet om att reger
            ­ ingen även bör se över insatser för att förebygga, fånga upp
            och behandla äldres psykiska ohälsa i närtid.
          </note>
          <note>
            God hälsa och snabb hjälp – oavsett vem av oss som drabbas ska
            det finnas kunskap, omtanke och gott stöd när livet går sönder.
          </note>
          <note>
            Anf. 14 8 ANN-CHRISTIN AHLBERG (S):
          </note>
          <note>
            Fru talman! Jag vill börja med att yrka bifall till förslaget
            i betänkandet.
          </note>
          <note>
            Den psykiska ohälsan är vår tids stora folkhälsoutmaning. Varje
            år tar nästan 1 600 människor sitt liv. Självmorden bland barn
            och unga ökar, och varje år vårdas fler än 5 000 barn och unga
            upp till 24 år för självmordsförsök. Fler än 50 000 barn och unga
            har årligen tankar på att ta sitt liv. Cirka 700 personer dör
            varje år på grund av stress, och under 2019 sjukskrev sig 70 000
            personer på grund av stressrelaterade sjukdomar, som ofta påverkar
            den psykiska hälsan. 75 procent av dem var kvinnor, och det vanligaste
            yrket bland dem var kontaktyrken. Alla dödsfall är djupt tragiska,
            och vi måste lyfta fram den psykiska ohälsan mer för att förbättra
            den.
          </note>
          <note>
            Fru talman! Regeringen jobbar på att få fram en ny strategi om
            psykisk ohälsa och suicidprevention. Strategin ska ha fokus på
            en god, jämlik och jämställd psykisk hälsa i hela befolkningen,
            där det förebyggande arbetet ska stå i centrum. Ett jämställdhetsperspektiv
            ska beaktas samt de grupper som löper störst risk för psykisk
            ohälsa eller för att begå självmord.
          </note>
          <note>
            Det är viktigt att man tittar på den psykiska ohälsan ur ett
            jämställdhetsperspektiv. Kvinnor har 41 procents högre risk än
            män att drabbas av stressrelaterade sjukdomar, det vill säga ofta
            psykisk ohälsa, och 70 procent av de avlidna i suicid är män.
          </note>
          <note>
            Folkhälsomyndigheten och Socialstyrelsen har fått detta uppdrag
            och ska redovisa det senast den 1 september 2023.
          </note>
          <note>
            Regeringen har också gjort en överenskommelse med SKR om insatser
            i kommuner och regioner som ska främja psykisk hälsa.
          </note>
          <note>
            Det behövs mer kunskap i det första ledet av vården. Där är primärvården
            viktig, och det behövs en väg in för att få rätt hjälp i rätt
            tid. Det är viktigt att vi alla vågar fråga ibland: Hur mår du?
          </note>
          <note>
            Även sjukförsäkringen och arbetsmiljön i kontaktyrken behöver
            förbättras, samtidigt som vi satsar på psykiatrin, tillgänglighet
            och förbättring av kvaliteten i vården. Även andra stödinsatser
            för personer med psykisk ohälsa är jätteviktiga, men också de
            sociala insatser som vi alla kan vara en del av.
          </note>
          <note>
            Vi måste ha en mycket bättre förståelse för att psykisk ohälsa
            är ett ohälsotillstånd på samma sätt som om man bryter ett ben.
            Men det är fortfarande så skambelagt att prata om sin psykiska
            hälsa. Detta behöver vi förändra.
          </note>
          <note>
            Det är också viktigt att komma ihåg att vi behöver ha en beredskap
            för de negativa effekterna av covid-19 med psykisk ohälsa som
            följd. Och jag vet att regeringen har fokus på detta.
          </note>
          <note>
            Fru talman! Redan i skolan fångas många ungdomar upp som mår
            väldigt dåligt. Då är elevhälsan viktig att ha tillgång till.
            Ofta hör man att skolsköterskan är jättebra. Men hen är inte alltid
            där när eleverna behöver hen på grund av uppbokade möten med både
            elever och andra. När hjälpen behövs som bäst kanske hjälpen inte
            finns på plats.
          </note>
          <note>
            I januariavtalet har vi kommit överens om att elevhälsan ska
            stärkas, och vi har ett mål om en köfri barn- och ungdomspsykiatri.
            En utredning ska se över förutsättningarna för en sammanhållen
            god och nära vård för barn och unga, och utredaren ska komma med
            förslag och underlag så att vi kan komma dit. Utredningen ska
            redovisas i vår.
          </note>
          <note>
            Det är viktigt att personer med psykisk ohälsa tas på allvar
            och får rätt hjälp, att väntan till vården – om vården behövs
            – blir kort och att barn och unga som behöver just specialistvård
            får tillgång till BUP.
          </note>
          <note>
            Fru talman! Det finns många orsaker till att man drabbas av psykisk
            ohälsa. Det kan vara relationer som brustit, det kan vara förluster,
            skilsmässor, arbetslöshet med mera. Men det kan också vara ensamhet
            i samband med covid-19.
          </note>
          <note>
            Det kan också handla om vilka krav som vi ställer på oss själva.
            Vilka krav ställer vårt arbete eller vår omgivning på oss? Men
            det kan också handla om arbetslivet och dess villkor – stress,
            press, för lite tid för återhämtning, brist på inflytande och
            brist när det gäller att kunna påverka sin arbetssituation. Det
            är också sådant som inte är bra för vår psykiska hälsa.
          </note>
          <note>
            Det gränslösa arbetet – att på fritiden, vid vab eller sjukdom
            alltid vara tillgänglig i sin mobil eller på datorn – är inte
            heller alltid så bra för vår hälsa.
          </note>
          <note>
            Det är viktigt att vi får tid för återhämtning, tid till våra
            fritidsaktiviteter och tid för vår familj för att vi ska få balans
            i livet.
          </note>
          <note>
            Detta är viktiga saker för en god psykisk hälsa.
          </note>
          <note>
            Fru talman! Avslutningsvis vill jag säga att vi måste ha mer
            kunskap, och vi måste bli bättre på att se, upptäcka och förhindra
            psykisk ohälsa. Detta är bra för oss alla, eftersom vi alla kan
            drabbas av psykisk ohälsa.
          </note>
          <note>
            Anf. 149 NICKLAS ATTEFJORD (MP):
          </note>
          <note>
            Fru talman! Hela detta område berör mig djupt efter att ha läst
            om de frågor som utskottet har jobbat med.
          </note>
          <note>
            År 2014 träffade jag ett antal unga kvinnor som hade blivit inlagda
            på den slutna psykiatrin och blivit utsatta för bältning och avskiljning,
            som det så vackert heter, fast det egentligen är isolering. Vi
            pratade väldigt mycket om detta och om deras upplevelser kring
            det. Jag förstod också att när de försökte spåra sig tillbaka
            visade det sig att sjukhuset som hade utfört denna vård saknade
            registrering. Det fanns krav redan då på att detta ska registreras
            – att det ska finnas anteckningar, journaler och så vidare. Men
            det saknades. Det berodde kanske på något datafel. I princip kan
            man säga att dessa kvinnor låstes in och låstes fast utan att
            det fanns medicinska bedömningar för det. Det finns i alla fall
            inte dokumenterat.
          </note>
          <note>
            Max Weber, som var statsvetare, filosof eller liknande sa att
            det som skiljer staten från alla andra organisationer är statens
            våldsmonopol. Våldsmonopol har staten genom polis och militär,
            men faktiskt också genom hälso- och sjukvården. Och att spänna
            fast eller låsa in barn är att utöva våld, även om det går under
            benämningen behandling.
          </note>
          <note>
            Mitt möte med dessa unga kvinnor ledde fram till en motion som
            jag skrev tillsammans med några partivänner och som bifölls i
            Västra Göta ­ land. I motionen föreslog vi en nollvision inom
            barn- och ungdomspsykia ­ trin när det gäller bältning och avskiljning.
            Denna vision spred sig senare över landet. Och jag vet att flera
            regioner har fattat liknande beslut senare. Det finns nu också
            en uppdaterad lag från den 1 juli 2020. Där har vi i denna kammare
            sagt att vi faktiskt vill följa upp användningen av tvångs ­ åtgärder
            mot våra medborgare på ett bättre och tydligare sätt och att det
            ska finnas rättigheter kopplade till detta också.
          </note>
          <note>
            Sedan finns det lite andra saker i detta betänkande. Det handlar
            till ex ­ empel om en köfri barn- och ungdomspsykiatri. Barn-
            och ungdomspsy ­ kiatrin är en högspecialiserad verksamhet. De
            som tror att man där ska kunna lösa den psykiska ohälsan i samhället
            behöver nog ta sig en funde ­ rare. Men jag uppfattar det som
            att det inte är någon i denna kammare som tycks tro det.
          </note>
          <note>
            Men vi behöver jobba med den första linjen, som det heter. Det
            kan vara primärvård, ungdomsmottagningar, socialtjänst och skolhälsovård.
            Det handlar om de vuxna som möter framför allt barn med psykisk
            ohälsa och att dessa barn kan få ett snabbt och professionellt
            bemötande och tas på allvar. Och det ska finnas behandlingar att
            tillgå. Det går nämligen i riktningen att alltmer av psykisk ohälsa
            medikaliseras, och jag tror att det är något vi behöver vara observanta
            på både i den här kammaren och i alla regionparlament runt om
            i landet.
          </note>
          <note>
            Fru talman! Det jag tycker har varit intressant med pandemin
            när det gäller psykisk ohälsa är att pandemin på något sätt har
            öppnat upp för en ny form av solidaritet eller medmänsklighet.
            Vi har sett olika grupper i sociala medier där människor erbjuder
            sig att handla åt äldre och bistå med olika typer av tjänster
            åt dem som har blivit isolerade.
          </note>
          <note>
            Pandemin är ju en erfarenhet vi alla delar – det är egentligen
            ingen som går oberörd igenom den eller inte påverkas av den –
            och jag tror att den kan bli ett avstamp för att hitta ett samtal
            och en solidaritet i vårt samhälle. Det ska inte bara handla om
            att vi hjälper varandra att handla mat, även om vi såklart behöver
            hjälpa människor med det, utan vi ska också våga och orka ställa
            frågan ”Hur mår du?” – och lyssna på svaret. Det handlar om att
            vara en medmänniska. Väldigt ofta ser man nämligen att de som
            mår riktigt dåligt i psykisk ohälsa saknar nätverk; de saknar
            människor i sin närhet att dela problem och lyckliga stunder med.
            Om pandemin trots allt för något gott med sig skulle det väl vara
            detta.
          </note>
          <note>
            Jag vill avsluta med att säga ungefär som någon i senaten i Rom,
            tror jag att det var: För övrigt anser jag att beroendevården
            ska ha en huvudman. Det får jag väl fortsätta att säga i vartenda
            anförande framöver, men jag anser i alla fall det. Det är skönt
            att frågan är under utredning och att vi snart når fram i den.
          </note>
          <note>
            I övrigt ställer jag mig bakom utskottets ställningstagande.
          </note>
          <note>
            Anf. 150 NIELS PAARUP-PETERSEN (C):
          </note>
          <note>
            Fru talman! Det har varit ett nöje att lyssna på debatten. Det
            har varit mycket fokus på fakta och på omsorg om några av de mest
            utsatta i samhället.
          </note>
          <note>
            Alla har varit överens om att den som lider av en sjukdom ska
            ha vård och att den vården ska bygga på vetenskap. Det borde såklart
            gälla alla vårdinsatser, men jag får konstatera att det inte ska
            gälla dem som lider av den sjukdom som ett narkotikamissbruk är
            – åtminstone inte enligt reger ­ ingen. Regeringen, med socialministern
            och statsministern i spetsen, bygger nämligen sin narkotika- och
            missbrukspolitik på myter som att narkotika är något som rika
            ungdomar håller på med, fru talman – trots att all vetenskap visar
            att narkotikan är mest utbredd på samhällets botten och att det
            är där de mest utsatta drabbas.
          </note>
          <note>
            Den norska regeringen vill däremot bygga sin narkotikapolitik
            på vetenskap och beprövad erfarenhet och går från straff till
            hjälp. Man vill avkriminalisera narkotikabruk, för man har kommit
            fram till att det är det bästa sättet att hjälpa de mest utsatta.
            Det har man har gjort genom en gedigen utredning, och utskottet
            har kommit fram till samma sak: Det måste utredas hur vi skapar
            den bästa vården och säkrar att vården för de mest utsatta missbrukarna
            faktiskt blir bättre. Det är någonting som Folkhälsomyndigheten
            gärna vill, och det är någonting som forskningen gärna vill. Vi
            vill nämligen gärna kunna gå från idéer till fakta.
          </note>
          <note>
            Den svenska regeringen vill däremot fortsätta bygga sin narkotikapolitik
            på magkänsla och går från felaktighet till felaktighet. Det är
            svårt att tolka det som något annat än att man inte bryr sig om
            att hjälpa de mest utsatta, eftersom man trots riksdagens enhälliga
            beslut vägrar utreda hur vi skapar den bästa vården. Men det kanske
            också är därför vi är det land i Europa där flest missbrukare
            dör.
          </note>
          <note>
            Fru talman! Jag har inget yrkande i dag. Medan socialministern
            väljer att bortse från forskning, andra länders erfarenheter och
            de egna myndigheternas råd har nämligen både utskottet och riksdagen
            sagt att det måste utredas hur vi skapar den bästa politiken.
            Riksdagen är alltså för att bygga missbrukspolitiken på fakta.
            Vad jag i stället har är en vädjan till reger ­ ingen: Det är
            dags att narkotikapolitiken bygger på vetenskap och beprövad erfarenhet.
            Det är det minsta man kan kräva av en socialminister och en regering.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 mars.)
          </note>
          <note>
            § 21 Strategi för den arktiska regionen
          </note>
          <note>
            Utrikesutskottets betänkande 2020/21:UU6
          </note>
          <note>
            Strategi för den arktiska regionen (skr. 2020/21:7)
          </note>
          <note>
            föredrogs.
          </note>
          <note>
            Anf. 151 HANS WALLMARK (M):
          </note>
          <note>
            Fru talman! Det hettar till i Arktis. Det är en mångbottnad formulering
            som illustrerar utvecklingen i de norra delarna.
          </note>
          <note>
            Klimatförändringarna märks tydligt med stigande temperaturer,
            smäl ­ tande isar och avmagrade isbjörnar kvar på krympande flak.
            Professor Michael Tjernström talade för Nordiska rådet när sessionen
            hölls här i Stockholm hösten 2019. Han pekade då på hur temperaturen
            stiger snab ­ bast vid Nord- och Sydpolen. I Arktis är det fråga
            om flera graders föränd ­ ring, med allt vad det innebär. Det
            hettar till.
          </note>
          <note>
            Arktis är inte bara en naturlig miljö för mäktiga varelser på
            land och i havet utan också hem för ursprungsbefolkningar och
            andra som genom århundradena kommit dit. Det gör att rimliga krav
            ställs på att kunna leva, bo och verka i det arktiska området.
            Därför gäller det att inte konstruera någon motsättning mellan
            människor långt borta som har synpunkter på gruvor, jakt och fiske
            och den berörda befolkningen, som önskar en funge ­ rande vardag.
          </note>
          <note>
            Sverige ska verka för hållbarhet, såväl miljömässigt som ekonomiskt
            och socialt, när det gäller en framtida utvinning av naturresurser
            i Arktis. Sverige är även som land beroende av en väl fungerande
            och trygg elförsörjning, vilket kräver fossilfri elproduktion
            – såsom kärnkraft. I debatten om villkoren för Arktis kan det
            onekligen ibland hetta till, fru talman. Arktis, High North, är
            också av alltmer storpolitiskt intresse: Flera länder, och även
            EU, håller på att utforma en Arktisstrategi eller har redan gjort
            det.
          </note>
          <note>
            Klimatförändringarna gör det långsiktigt realistiskt med sjötransporter
            mellan Asien och Europa i en nordlig rutt i stället för över mer
            osäkra vatten i Sydkinesiska havet, Indiska oceanen och vidare
            västerut. Det blir en kortare distans, som kan komma att uppfattas
            som säkrare och mer miljösmart. Med ökad trafik kommer inte bara
            risken för fler olyckor, utan länder som Folkrepubliken Kina får
            även ett intresse av att säkra och skyd ­ da sina frakter.
          </note>
          <note>
            Redan i dag visas ett stort intresse från Pekings sida – den
            som exempelvis besökt Island kan ju fundera på det stora kinesiska
            ambassadkomplexet mitt i Reykjavik. Och på Grönland har USA nyligen
            öppnat ett konsulat. Nato har återinrättat ett kommando för Nordatlanten,
            och rysk kärnvapenförmåga kan inte tänkas utan tillgång till ubåtar
            och baser på Kolahalvön.
          </note>
          <note>
            Särskild uppmärksamhet förtjänar också de atlantkablar som bokstavligt
            talat förbinder Europa med Nordamerika och Nordamerika med Europa.
            I händelse av en konflikt eller rent av ett krig på vår kontinent
            finns en oro för att makter som vill oss illa bokstavligen skulle
            önska kapa det som binder oss samman för att förhindra eller kraftfullt
            försvåra infor ­ mationsöverföringen mellan Europa och Nordamerika.
            Det handlar nämligen endast om några hundra för oss oerhört viktiga
            kablar på Atlantens botten.
          </note>
          <note>
            När det gäller den ryska militära aktiviteten i regionen kan
            noteras att den lägesbeskrivning som regeringen ger i Arktisstrategin
            bara kopplar Rysslands del i den pågående kapprustningen till
            landets territoriella anspråk i regionen. Regeringen väljer att
            inte se den större bilden, som även inbegriper rysk maktprojektion.
            I sin bedömning i strategin avviker därmed regeringen från Försvarsberedningen,
            som i rapporten Värnkraft lyfter fram att Ryssland uppfattar sig
            ha nationella intressen i regionen, att Ryssland har uttryckt
            en strävan att kontrollera sjöfarten genom Nordostpassagen och
            att landet försöker att skapa möjligheter till maktprojektion
            från området.
          </note>
          <note>
            Rysslands ökade ambitioner att stärka kontrollen av Nordostpassagen
            visar hur viktigt det är att upprätthålla idén om navigationsfrihet.
            För svenskt vidkommande är det alltid centralt att slå vakt om
            den fria sjöfarten – i Östersjön och på Atlanten likaväl som i
            Sydkinesiska havet.
          </note>
          <note>
            Till detta kommer att ryska företrädare problematiserat och rent
            av relativiserat Norges suveränitet över Svalbard.
          </note>
          <note>
            Ryssland har inte enbart anspråk på att försvara ryskt territorium
            i Arktis, utan landet strävar även efter att expandera sina intressen.
            Detta är ett säkerhetspolitiskt hot för oss och för våra arktiska
            grannar. Det hettar onekligen till, fru talman.
          </note>
          <note>
            Issmältningen tydliggör kopplingen mellan klimatförändringar
            och militär säkerhet. En svensk Arktisstrategi måste självfallet
            ta ett sammanhållet grepp om de många utmaningar som finns för
            att värna miljö, välstånd och handel liksom människors levnadsvillkor
            och möjlighet att säkra sina inkomster. Försvars- och säkerhetspolitiken
            utgör i sammanhanget en viktig delkomponent.
          </note>
          <note>
            Ryssland har också under senare år agerat alltmer vårdslöst.
            Störningar av luftfartens gps-system på Nordkalotten utgör ett
            exempel med allvarliga risker för inte minst det civila flyget.
          </note>
          <note>
            Fru talman! I ett nytt geopolitiskt landskap som tydligt sätter
            sin prägel på Arktis ställs viktiga frågor om politiskt ledarskap
            och sammanhållning på sin spets. Först och främst behöver Sverige
            visa ett större intresse och engagemang för vårt norra närområde
            när det nu ges en ökad försvars- och säkerhetspolitisk betydelse
            givet andra aktörers ekonomiska och militära intressen. Det inbegriper
            mer samarbete och mer resurser, inte minst avseende försvaret.
          </note>
          <note>
            Sverige måste kunna förhålla sig mer långsiktigt och strategiskt,
            värna banden till våra grannländer och till USA och Kanada samt
            inse att situa ­ tionen i Arktis i dag ser helt annorlunda ut
            än tidigare.
          </note>
          <note>
            Fru talman! Låt mig ändå uttrycka min glädje över att regeringen
            valde att lägga fram en skrivelse om Arktis på riksdagens bord.
            Vi var ju några partier som tidigt gav uttryck för det önskemålet,
            som härmed nu är uppfyllt. Och det är bra att utrikesministern
            själv på plats med sin närvaro i debatten markerar vikten och
            tyngden av Arktis för oss i Sverige. Det är måhända inte min roll
            som oppositionsföreträdare att berömma regering ­ en, fru talman,
            men när så kan ske – det är inte alltför ofta – är det ju välkommet.
          </note>
          <note>
            Sammanfattningsvis, fru talman: Uppvärmningen i Arktis är högre
            än det globala genomsnittet och har en tydlig inverkan på fred,
            säkerhet och välstånd. Det är tydligt att Sverige som både arktisk
            stat och Östersjöstat befinner sig i ett osäkert närområde som
            är kraftigt påverkat av stormaktsintressen och av rysk aggressivitet
            och påverkan.
          </note>
          <note>
            Med detta, fru talman, önskar jag yrka bifall till reservation
            1 av Moderaterna och Kristdemokraterna.
          </note>
          <note>
            Anf. 152 MARKUS WIECHEL (SD):
          </note>
          <note>
            Fru talman! I stor utsträckning präglas världspolitiken i dag
            av en ökan ­ de stormaktskonkurrens med nya spänningar och en
            rad nya konflikter. I ett sådant läge måste vi prioritera goda
            relationer och ett gott samarbete med vänligt sinnade länder i
            vårt närområde, inte minst i syfte att främja en god stabilitet.
          </note>
          <note>
            Sverigedemokraternas bestämda uppfattning är att regeringens
            Arktisstrategi inte alls tar upp de säkerhetspolitiska risker
            som finns i Arktis i tillräckligt stor utsträckning. Vi menar
            att dessa risker är och kommer att förbli betydande, varför det
            inte finns något utrymme för naivitet i den här frågan.
          </note>
          <note>
            Den omfattande nedrustning som tidigare skett är som bekant inte
            helt oproblematisk. Med vårt geografiska läge mellan Nato och
            Ryssland finns det betydande risker för allvarliga säkerhetspolitiska
            konsekvenser, varför det är oerhört viktigt att kraftigt stärka
            Försvarsmaktens arktiska och sub ­ arktiska förmåga så snart det
            är möjligt så att vi snarast möjligt återfår den kompetens vi
            tidigare har haft att verka i det här området.
          </note>
          <note>
            Ett av de länder som många i dag talar om som ett säkerhetshot
            är, inte helt oväntat, Kina. Kina är av naturliga skäl inte ett
            medlemsland i Arktiska rådet, men likväl har landet en ställning
            som observatör. Vi menar bestämt att detta är problematiskt. Bortsett
            från det faktum att Kina kanske inte ens uppfyller de krav som
            ställs för att få vara observatör i Arktiska rådet måste Sverige
            tillsammans med likasinnade motverka ett alltför stort kinesiskt
            inflytande i dessa frågor. Det råder ingen som helst tvekan om
            att deras intresse i den här regionen är oerhört stort.
          </note>
          <note>
            Fru talman! En annan fråga som till stor del präglar världspolitiken
            i dag är de pågående klimatförändringarna. Detta är ett globalt
            problem som vi varken kan eller ska sköta nationellt. Det är helt
            enkelt något som det internationella samfundet gemensamt måste
            tackla, varför stabiliteten i Arktis måste säkerställas och gemensamma
            spelregler för alla berörda parter i området fastställas.
          </note>
          <note>
            Arktis miljö är unik, och den biologiska mångfalden av djur och
            natur måste bevaras för framtida generationer. Av den anledningen
            måste vi också skapa rutiner och kapacitet för att skydda kultur
            och natur av höga skyddsvärden. Kultur- och naturlämningar av
            höga skyddsvärden måste därför också identifieras, och beredskap
            för att hantera eventuella olyckor och utsläpp måste till.
          </note>
          <note>
            Ett långsiktigt miljötänkande som kombineras med den framtida
            ekonomiska verksamheten i regionen, inklusive utvinning av naturresurser,
            måste till. Utvinningen måste ske på ett så miljösäkert sätt som
            det bara är möjligt.
          </note>
          <note>
            Regeringen avser att inom ramen för arbetet i Arktiska rådet
            stödja arbetet med ett panarktiskt nätverk av marina skyddade
            områden. Regering ­ en säger sig vilja främja ett globalt mål
            om 30 procents områdesskydd av marina miljöer.
          </note>
          <note>
            Vi stöder naturligtvis värnandet av marina miljöer, men samtidigt
            är vi tveksamma till den typ av schablonmässigt skydd som 30 procent
            indikerar. Det viktiga är att skydda de viktiga funktionerna,
            till exempel fortplantningsområden.
          </note>
          <note>
            Fru talman! När Arktis isar smälter ser vi en lång rad förändringar
            som vi redan nu måste vara förberedda på. Ett antal handelsrutter,
            såsom Nordvästpassagen, Nordostpassagen och polarrutten, blir
            mer tillgängliga, varför handelspotentialen i området ökar avsevärt.
            Vi menar att regeringens Arktisstrategi tydligt saknar ett tillvägagångssätt
            som innefattar handel och naturresurser. Bland annat behöver man
            tänka på framtida behov av isbrytare, varför isbrytarkapaciteten
            måste förstärkas och handelsmöjligheterna generellt uppmärksammas.
          </note>
          <note>
            Fru talman! Vi kan inte heller debattera Arktisstrategin eller
            Arktis ­ regionens framtid utan att ta upp urfolkens självklara
            rättigheter. Arktis urfolk består av flera folk i den arktiska
            regionen, där samerna är det folk som lever i de svenska arktiska
            områdena. Dessa folk har ett unikt kultur ­ arv som har utvecklats
            under årtusenden, och de har präglats av de särskil ­ da miljömässiga
            förutsättningar som finns i Arktis. Deras kulturarv behö ­ ver
            värnas i hela Arktis. Det får inte råda några tvivel om det.
          </note>
          <note>
            Det borde inte behöva sägas, men självklart måste urfolken få
            åtnjuta samma möjligheter och rättigheter som övriga folk i Arktis,
            och det får inte under några omständigheter finnas någon diskriminerande
            särlagstiftning mellan olika folkgrupper. Arktis urfolk och de
            folk som finns i den arktiska regionen ska kunna verka fritt och
            utan inblandning, och urfolkens kulturarv behöver värnas i hela
            Arktis.
          </note>
          <note>
            Fru talman! Sist men inte minst: Den svenska utrikespolitiken
            måste utgå från och fokusera på svenska intressen. Utvecklingen
            i Arktis är ett tydligt exempel på ett område som definitivt påverkar
            Sverige nu och framöver, varför det måste finnas en väl utarbetad
            svensk strategi när det gäller vilka frågor som ska prioriteras
            i Arktis och varför just dessa frågor ska prioriteras.
          </note>
          <note>
            Med detta sagt önskar jag yrka bifall till reservation 2, men
            givetvis står jag bakom samtliga SD-reservationer i betänkandet.
          </note>
          <note>
            Anf. 153 MAGNUS EK (C):
          </note>
          <note>
            Fru talman! Jag vill redan i inledningen till mitt anförande
            yrka bifall till reservation 3 under punkt 1.
          </note>
          <note>
            Situationen i Arktis är under förändring. Arktis blir av olika
            skäl allt viktigare ur miljöpolitiskt, klimatpolitiskt, handelspolitiskt
            och säkerhetspolitiskt perspektiv. Säkerhetspolitiskt är det viktigt
            eftersom nya handelsrutter öppnas upp, och stormakter i vår närhet
            blir alltmer intresserade av att tydligt och i vissa fall också
            aggressivt hävda sina maktsfärer i det arktiska området. Ur klimatsynpunkt
            är det viktigt eftersom de arktiska ekosystemen är helt avgörande
            för vidare ekosystem och för klimatmässiga förutsättningar även
            i resten av Europa och i andra delar av världen.
          </note>
          <note>
            Ur en biologisk mångfaldssynpunkt är det viktigt eftersom klimatförändringarna
            och det ökade intresset av att exploatera olje- och gastillgång
            ­ ar hotar viktiga ekosystem och viktiga marina resurser. Om vi
            rubbar livsförutsättningarna får dessa ekosystem förmodligen väldigt
            dåliga förutsättningar att upprätthållas.
          </note>
          <note>
            I allt detta har Sverige en oerhört viktig roll som arktiskt
            land, både som ett land som vill värna hållbarhetsfrågorna och
            som har en kraftig profil när det gäller att värna fred, samarbete
            och den liberala världsordningen och eftersom Sverige har en unik
            roll som nordiskt land. Vi har ett långvarigt och nära samarbete
            med våra nordiska och arktiska grannar. Det är därför välkommet
            att regeringen nu tydliggör en strategi för Sveriges Arktispolitik.
            Det är inte en dag för sent.
          </note>
          <note>
            Det finns vissa saker som lämnar utrymme för förbättringar. Det
            är tydligt att Sverige som både arktisk stat och som östersjöstat
            befinner sig i ett osäkert närområde som är kraftigt påverkat
            av stormaktsintressen och av rysk aggressivitet och påverkan.
            Det behövs en mer aktiv svensk Arktispolitik och ett nytt strategiskt
            förhållningssätt till de geopolitiska utmaningarna i regionen.
            De innefattar utöver ökad rysk militär aktivitet också alltmer
            påtagliga kinesiska maktambitioner och klimatförändringarnas negativa
            konsekvenser för fred och säkerhet.
          </note>
          <note>
            Vi anser i likhet med både regeringen och Försvarsberedningen
            att det behövs en ökad militär närvaro i Sveriges norra delar.
            Men till skillnad från regeringen, som i fråga om Sveriges internationella
            samarbeten nöjer sig med att sträva efter ett vidareutvecklat
            och fördjupat Arktisfokus, anser vi att den osäkra utvecklingen
            även tydliggör behovet för Sverige av att fördjupa samarbetet
            med våra grannländer och med Natoländer och att eftersträva ett
            Natomedlemskap, allra helst tillsammans med Finland.
          </note>
          <note>
            I fråga om den ryska militära aktiviteten i regionen noterar
            vi att den lägesbeskrivning som regeringen ger i Arktisstrategin
            bara kopplar Rysslands del i den pågående kapprustningen till
            landets territoriella anspråk utan att se den större bilden, som
            även inbegriper rysk maktprojektion. I denna bedömning avviker
            därmed regeringen också från Försvarsberedningen, som i Värnkraft
            lyfter fram att Ryssland uppfattar sig ha nationella intressen
            i regionen, att Ryssland har uttryckt en strävan att kontrollera
            sjöfarten genom Nordostpassagen – i sammanhanget är det intressant
            att notera att en isbrytare och ett fraktfartyg gick genom Nordostpassagen
            för bara några veckor sedan – och att landet försöker skapa möjligheter
            till maktprojektion från området. Därtill har ryska företrädare
            problematiserat och relativiserat Norges suveränitet över Svalbard.
          </note>
          <note>
            Fru talman! Vi i Centerpartiet anser att det bör klargöras att
            Ryssland inte enbart har anspråk på att försvara ryskt territorium
            i Arktis utan att landet även strävar efter att expandera sina
            intressen, vilket följaktligen är ett säkerhetspolitiskt hot mot
            oss och mot våra arktiska grannar.
          </note>
          <note>
            Vidare anser vi, liksom Hans Wallmark föredömligt klargjorde
            för Moderaternas del, att skyddet av Atlantförbindelserna ingår
            i det sammanhållna grepp som den svenska Arktispolitiken behöver
            ta om utmaningarna i regionen. De säkerhetspolitiska utmaningar
            som vi möter i norr ger upphov till viktiga frågor om hur vi värnar
            och skyddar de för Sveriges välstånd avgörande Atlantförbindelserna
            i händelse av ökade spänningar. Det handlar också om att upprätthålla
            navigationsfriheten och även skyddet av de många Atlantkablar
            som binder samman vår kontinent med den amerikanska.
          </note>
          <note>
            Fru talman! Låt mig lämna de säkerhetspolitiska utmaningarna
            och de säkerhetspolitiska aspekterna av Arktisstrategin. Det finns
            utrymme för förbättring även när det gäller de aspekter av strategin
            som rör miljö och klimat.
          </note>
          <note>
            Som sagt ser vi en ökad sårbarhet när det gäller framför allt
            de marina ekosystemen i Arktis när istäcket dras tillbaka, havet
            värms upp och livsmiljöer förändras. Det är värt att veta att
            klimatförändringarna är särskilt kraftiga i den arktiska regionen
            och att just de marina ekosystemen är särskilt sårbara. Det är
            en sårbarhet som ökar när intresset för att exploatera olje- och
            gastillgångar i marina miljöer i Arktis ökar.
          </note>
          <note>
            Vi har ett redan sårbart marint ekosystem som stressas av klimatförändringarna
            och sedan i sin tur utsätts för ytterligare påfrestningar på grund
            av olje- och gasutvinning. Då har vi ett recept på en ekologisk
            katastrof i Arktis.
          </note>
          <note>
            Här har vi i Sverige ett särskilt ansvar med vår tydliga hållbarhetsprofil
            att föra upp dessa frågor på dagordningen och också klargöra vad
            som behöver göras. Här tror jag tyvärr att regeringen riskerar
            att landa fel i sin Arktisstrategi. Man betonar nämligen grön
            infrastruktur i det här sammanhanget.
          </note>
          <note>
            Grön infrastruktur är en teoribildning som egentligen utgår från
            exploaterade områden och handlar om att vi skapar gröna korridorer
            eller gröna samband mellan arter och livsmiljöer i områden som
            i huvudsak är exploaterade. Det är precis motsatsen till vad vi
            har i Arktis, och det är också motsatsen till vad vi vill se i
            Arktis.
          </note>
          <note>
            Jag tror inte att detta på något vis handlar om illvilja, men
            jag tror att man skjuter sig själv i foten och riskerar att öppna
            en dörr till en ganska farlig situation om man går in med ansatsen
            att man ska skapa grön och blå infrastruktur i Arktis. Det som
            behövs är ett starkt och heltäckande skydd för ekosystemen när
            istäcket drar sig tillbaka, inte minst för de sårbara marina ekosystemen
            i Arktis. Det som regeringen snarare borde poängtera är inte grön
            infrastruktur utan ett heltäckande skydd för de arktiska ekosystemen.
          </note>
          <note>
            Med detta, fru talman, vill jag till slut konstatera att även
            om vi har en arktisk region i förändring som i mån g a fall också
            är utsatt för en mängd hot som spär på varandra och förvärrar
            varandra sinsemellan finns det också möjligheter i den arktiska
            regionen. Det gäller att inte tappa bort dem. Det handlar om möjligheter
            för dem som bor i Arktis att få ett rikare liv. Det handlar också
            om möjligheter att värna och bevara några av våra mest sårbara
            men samtidigt mest livskraftiga, vackra och mångfasetterade ekosystem.
          </note>
          <note>
            Klarar vi av denna utmaning, fru talman, tror jag att vi har
            en ljus framtid för Arktis. Det är min förhoppning att den här
            Arktisstrategin och kommande Arktisstrategier ska bidra till detta.
          </note>
          <note>
            Anf. 154 ELIN SEGERLIND (V):
          </note>
          <note>
            Fru talman! I dag är hoten mot Arktis allvarligare än någonsin
            tidigare. På få andra ställen på jordklotet har klimatförändringarna
            fått så omfattande och dramatiska konsekvenser för växtliv, djur
            och människor.
          </note>
          <note>
            I klimatförändringens spår uppstår nya utmaningar. När isen smälter
            möjliggörs utvinning av de naturresurser som finns i Arktis, och
            nya transportleder öppnas upp genom nordost- och nordvästpassagerna.
            Det innebär både nya hot mot miljön och att risken för säkerhetspolitiska
            spänningar i regionen ökar.
          </note>
          <note>
            Framtida verksamheter i Arktis ska bygga på försiktighetsprincipen
            och bygga på respekt för människor, natur och planetens gränser.
            Arktiska regionen är ett tydligt exempel på vad som händer när
            mänskligheten gapar efter mycket och konsumerar som om man hade
            fyra jordklot att vandra runt på.
          </note>
          <note>
            Arktis står inför stora förändringar. Den ökade temperaturen
            globalt märks särskilt tydligt i polarområdena. Uppvärmningen
            i Arktis ökar upp emot fem gånger så snabbt som någon annanstans
            i världen. Temperatur ­ ökningen och den extrema värmen gav något
            så ovanligt som stora skogsbränder i Sibirien förra sommaren.
            En miljon hektar skog brann, och man mätte temperaturer på upp
            emot 45 grader. I vintras kunde vi se bilder från samma område,
            där torvbränderna fortsatte trots den sibiriska kylan och trots
            den meterdjupa snön. När vi nu går mot en ny sommar kan vi bara
            ana vad som händer när bränderna inte ens hunnit slockna.
          </note>
          <note>
            Temperaturökningen ger också minskade isar. Isarnas utbredning
            ligger i dag på en mycket låg nivå. De fyra senaste åren har varit
            några av de år med de lägsta nivåerna. Om 25 år tror forskare
            att havsisen inte längre kommer att finn a s på sommaren, och
            till 2070 bedömer man att den sista havsisen har smält bort.
          </note>
          <note>
            Många klimatforskare ser det som en av jordens tipping points
            när isarna smälter inom regionen, i synnerhet på Grönland. När
            vi når över en tipping point sätts nya fysiska reaktioner igång.
            Jordens nuvarande mönster ändras, och det blir omöjligt för oss
            att backa tillbaka. Det kommer att innebära höjda havsniåver men
            också risk för att hela Golfströmmen bromsas in. Tusentals ton
            is smälter från de grönländska isarna varje sekund, och delar
            vi allt färskvatten som då uppstår mellan alla människor på jorden
            får vi ett badkar fullt om dagen.
          </note>
          <note>
            I regeringens arktiska strategi nämns Parisavtalet flera gånger.
            Att vi når Parisavtalets mål är helt avgörande för att klimatet
            och miljön i Arktis ska kunna hållas på en nivå som inte tar oss
            förbi denna tipping point. I dag har inte Sverige eller något
            annat land en politik som låter oss hamna ens inom tvågradersmålet.
            När vi pratar om strategin för Arktis är det viktigt att vi förstår
            detta och sätter det som händer där i samband med de beslut vi
            tar för vårt övriga samhälle.
          </note>
          <note>
            Arktiska regionen, om någon, är den region som får ta smällen
            för vårt samhälles överkonsumtion och våra enorma utsläpp av fossila
            drivmedel. I den arktiska strategin finns det en rad saker som
            vi behöver göra för att värna och utveckla Arktis på olika sätt.
            Men den arktiska krisen löser sig inte i en strategi enbart för
            den regionen; för att lösa den krävs en omställning av samhället
            till ett liv helt inom naturens ramar.
          </note>
          <note>
            Detta är också viktigt. Resurserna och råvaran som kommer från
            regio ­ nen används inte bara i regionen. Konsekvenserna av att
            vi använder rå ­ varan, särskilt den fossila, blir också ett allt
            mer ogästvänligt klimat för dem som bor där.
          </note>
          <note>
            I Sverige har samerna en särställning som urfolk, men ännu har
            vi inte ratificerat ILO 169. Det beror framför allt på att konventionens
            artikel 14 om markrättigheter och frågor kring samernas rätt till
            land och vatten ännu inte har lösts. FN:s råd för mänskliga rättigheter
            har noterat att Sverige stöder urfolksdeklarationen men att Sverige
            inte tillämpar de rättigheter den innehåller. Sverige rekommenderades
            att implementera deklarationen och etablera mekanismerna för detta
            i samarbete med det samiska folket. FN har också upprepade gånger
            kritiserat Sverige för bristerna när det gäl ­ ler samernas inflytande,
            framför allt bristen på fritt och informerat förhandssamtycke,
            FPIC.
          </note>
          <note>
            Under vintern har också röster höjts för Sveriges fortsatta exploatering
            av naturskogarna i landets norra delar inom den arktiska regionen
            och framför allt på marker som är viktiga renbetesmarker. När
            naturskogarna fortsätter att exploateras minskar samernas utrymme
            att bedriva rennäring. Bristen på sammanhängande skogar att röra
            sig i och bristen på hänglav som föda tillsammans med eskalerande
            klimatförändringar gör det svårare att röra sig i dessa marker.
          </note>
          <note>
            Statliga Sveaskog, den största markägaren, har skyldighet att
            samråda vid planerade avverkningar. Det är gott så. Men när Sveaskog
            inte får eller inte vill avverka i ett sådant område på grund
            av konflikter kan de i stället välja att sälja marken, för vid
            försäljning behöver de inget samråd.
          </note>
          <note>
            Detta uppmärksammades i en artikel i DN förra veckan. Den berörda
            samebyn var denna gång Luokta-Mávas . Inom deras område ville
            Svea ­ skog avverka hela 700 hektar, och det i ett redan hårt
            brukat område. En av renskötarna som intervjuades vittnade om
            hur han en dag kommit till ett område i skogen bara för att finna
            att det inte längre var kvar. Den nya skogsägaren, som Sveaskog
            sålt till, har inte samma skyldighet att samråda. Så enkelt kan
            Sverige i dag gå runt skyldigheterna och strunta i samernas rättigheter.
          </note>
          <note>
            Samrådet behöver bli starkare, och när vi tar beslut om aktiviteter
            inom regionen behöver vi väga in fler intressen än de ekonomiska.
            När det gäller rennäringen, naturturismen, sociala värden, biologisk
            mångfald och klimat behöver hänsynen bli betydligt större. Till
            det kommer att Sverige en gång för alla behöver ratificera ILO
            169.
          </note>
          <note>
            Allteftersom isarna smälter öppnas nya möjligheter, och företags
            och länders intressen av att få tillgång till och exploatera dessa
            områdena ökar. Fossila resurser som länge varit omöjliga att komma
            åt blir nu fullt möjliga att ta upp. Enligt uppskattningar finns
            en tredjedel av världens ännu ej upptäckta naturgasreserver och
            drygt 10 procent av världens oljereserver inom den arktiska regionen.
          </note>
          <note>
            Norge fortsätter till exempel att utveckla sin oljeindustri.
            I den senaste tilldelningen gav den norska regeringen licenser
            i havsområdet kring Lofoten. Stora oljebolag har också visat stort
            intresse för att börja borra efter olja här, likaså länder som
            Kina, som har nämnts tidigare i debatten.
          </note>
          <note>
            Världen har redan tagit upp mer olja än vad vi har råd att göra
            av med om vi ska ha en chans i himlen att nå Parisavtalet. Varje
            regering inom den arktiska regionen borde ha ett mål om utfasning
            och att skyndsamt komma ned till noll som ett av sina främsta
            klimatmål både för Arktis och för övriga samhället.
          </note>
          <note>
            I den klimatkris vi i dag är i är det helt orimligt att släppa
            fram gruvdrift på havsbotten. En ny rapport från WWF, som kom
            för någon vecka sedan, visar på de enorma riskerna med mineralbrytning
            på havsbotten och att det finns alldeles för lite kunskap om djuphaven
            för att säga vilka konsekvenser en sådan verksamhet skulle kunna
            få. En ekonomisk uppskattning visar att värdet på djuphavet uppgår
            till mellan 17 och 168 miljarder. Det är småpotatis jämfört med
            den samlade havsekonomin, som uppgår till 20 biljoner.
          </note>
          <note>
            Eftersom vi vet lite om de effekter gruvdriften kan komma att
            få är det oerhört svårt att skapa regleringar för att minska riskerna
            – vilka risker?
          </note>
          <note>
            I delar av Australien har man efter ett decennium av förbud nu
            tagit beslut om att införa just ett moratorium för gruvdrift på
            havsbotten. När man tog det beslutet sa miljöministern där att
            man gjorde det för att skydda naturen men också jobben, som är
            beroende av den.
          </note>
          <note>
            Vänsterpartiet menar att försiktighetsprincipen måste gå före
            och att Sverige i förhandlingar om havsrättskonventionen därför
            borde driva krav om införande av ett moratorium mot gruvdrift
            på djuphaven.
          </note>
          <note>
            För att stoppa klimatförändringarna i tid måste vi i grunden
            ändra vårt transportsystem. Ett av de viktigaste bidragen är att
            flytta gods- och persontransporter från väg och flyg till tåg
            och sjöfart. Vänsterpartiet vill därför se ett initiativ till
            ett effektivt samarbete med Norge och Finland för att knyta ihop
            de nordiska delarna av Arktis.
          </note>
          <note>
            Fru talman! När vi talar om den arktiska regionen är det viktigt
            att se dess mångfald. Det är inte en homogen region, men hela
            regionen drabbas hårdast av klimatkrisen. Vi får inte lämna Arktis
            och de arktiska frågorna enbart till tillfällen som detta. Hur
            regionen kommer att fortsätta utvecklas kommer att hänga intimt
            samman med hur vi som samhälle väljer att hantera klimatkrisen
            och hur snabbt omställningen på allvar kan komma igång.
          </note>
          <note>
            Vänsterpartiet yrkar bifall till reservation 7.
          </note>
          <note>
            (Applåder)
          </note>
          <note>
            Anf. 155 LARS ADAKTUSSON (KD):
          </note>
          <note>
            Fru talman! Inledningsvis vill jag yrka bifall till reservation
            nummer 1.
          </note>
          <note>
            Skrivelsen Strategi för den arktiska regionen som vi i dag behandlar
            aktualiserar en allvarlig geopolitisk utmaning i Sveriges direkta
            närområde. Kristdemokraterna välkomnar därför förslaget till strategi
            för att hantera denna utveckling. Målsättningen att Sverige ska
            arbeta för en fredlig, stabil och miljömässigt hållbar utveckling
            i Arktis är angelägen och i sak helt riktig.
          </note>
          <note>
            Det är ingen tvekan om att klimatförändringarna och uppvärmningen
            av Arktis får konsekvenser även för fred och säkerhet. Både för
            Sverige och för övriga länder i det arktiska området leder stormakternas
            intressen och inblandning till osäkerhet och instabilitet.
          </note>
          <note>
            Trots att Arktiska rådet som multilateralt forum har bedrivit
            ett framgångsrikt arbete sedan tillkomsten 1996 är det uppenbart
            att en ny utveck ­ ling och nya problem måste hanteras, problem
            förknippade med uttalade maktanspråk från Ryssland och från Folkrepubliken
            Kina.
          </note>
          <note>
            Fru talman! Med över hälften av den arktiska havskusten inom
            sina gränser är Ryssland det största Arktislandet. Att Moskva
            har legitima arktiska intressen är oomtvistat, men de begränsningar
            som Ryssland på egen hand infört gällande passagen mellan Norska
            havet och Nordatlanten strider mot internationella konventioner.
            Parallellt pågår en kraftig militär upprustning från rysk sida.
            Med fler militärbaser i Arktis, fyra nya arktiska brigader, nya
            flygfält, missilbaser och djuphavshamnar är den här utveck ­ lingen
            starkt oroande.
          </note>
          <note>
            På senare år har även Kina gjort anspråk på den arktiska havspassagen
            och på Arktis omfattande naturresurser. År 2018 förklarade kommunist
            ­ regimen i Peking att Kina är vad man kallar en ”nära arktisk
            stat”, vilket man menar berättigar landet till deltagande i utvecklingen
            kring Arktis. Att alla som tittar på kartan ser att Kina ligger
            utanför den arktiska regionen och därmed saknar territoriella
            rättigheter hindrar inte att det kinesiska agerandet måste tas
            på allvar. På senare år har Kina ökat investeringar och närvaro
            i Arktis inom diplomati, forskning och även gruvdrift.
          </note>
          <note>
            Fru talman! Mot bakgrund av detta behövs en aktiv svensk Arktispolitik.
            Det inkluderar ett nytt strategiskt förhållningssätt till de geopolitiska
            utmaningarna men också ökad militär närvaro i de norra delarna
            av vårt land. Sverige behöver ett väsentligt starkare försvar
            som både kan verka krigsavhållande och bidra till stabilitet i
            ett osäkert närområde.
          </note>
          <note>
            Till skillnad från regeringen vill Kristdemokraterna i det här
            sammanhanget lyfta fram vikten av ett fördjupat transatlantiskt
            engagemang och ett fullvärdigt svenskt medlemskap i Nato. Det
            är ingen tvekan om att det såväl säkerhetspolitiskt som militärt
            krävs mer av samarbete för att möta den allvarliga utveckling
            vi ser. Att Sverige, gärna tillsammans med Finland, går med i
            Nato skulle stärka vår egen förmåga och bidra till såväl tydlighet
            som ökad säkerhet.
          </note>
          <note>
            När det gäller Rysslands del i den pågående arktiska kapprustningen
            är det noterbart att regeringen i sin strategi enbart kopplar
            denna till landets territoriella anspråk. Sanningen är ju att
            Vladimir Putin och hans regim även är ute efter att expandera
            det egna inflytandet ekonomiskt, geopoli ­ tiskt och militärt.
            Utan att se och lyfta fram det perspektivet är risken uppenbar
            att det säkerhetspolitiska hotet både mot vårt land och mot våra
            arktiska grannar underskattas.
          </note>
          <note>
            Fru talman! Trots säkerhetspolitisk oro och stormaktsinblandning
            är Arktis en region av möjligheter med olja, gas och sällsynta
            mineraler som exempelvis kan användas till komponenter i modern
            teknologi, med fiskbestånd som är avgörande för livsmedelsförsörjningen
            på global nivå och med öppningar för nya, snabbare och billigare
            sjöfartsvägar mellan Europa och USA när havsisarna smälter.
          </note>
          <note>
            Samtidigt, och detta är viktigt, är det allas vårt ansvar att
            agera så att uppvärmningen av Arktis begränsas i enlighet med
            Parisavtalet. Unika miljövärden, biologisk mångfald och marina
            ekosystem måste bevaras för framtiden.
          </note>
          <note>
            Att fred, säkerhet och hållbar utveckling får prägla den arktiska
            regio ­ nen är helt centralt. Vare sig det handlar om ekonomi,
            forskning eller säkerhetspolitik måste svensk Arktispolitik ta
            sikte på bevarad öppenhet och samverkan. Att detta arbete sker
            i nära dialog med och respekt för regionens ursprungsbefolkningar
            måste alltid framhållas och understrykas.
          </note>
          <note>
            Med detta, fru talman, yrkar jag alltså bifall till Moderaternas
            och Kristdemokraternas gemensamma reservation.
          </note>
          <note>
            Anf. 156 DIANA LAITINEN CARLSSON (S):
          </note>
          <note>
            Fru talman! Jag vill inleda med att yrka bifall till utskottets
            förslag till beslut och avslag på samtliga reservationer.
          </note>
          <note>
            Att som ny i riksdagen få komma in i utrikesutskottet är en ynnest
            och en outsinlig källa till ny kunskap om hela världen och dess
            invånare. Att i det arbetet dessutom få bevaka Arktis är verkligen
            spännande och roligt. Aldrig, fru talman, har jag hört så mycket
            om Arktis i medierna, i politiken eller i folkmun som just nu.
            Arktis verkar vara på allas läppar, och det beror som vi har hört
            i kväll främst på klimatutmaningarna och den ökade militära spänning
            vi nu ser.
          </note>
          <note>
            Bara de senaste veckorna har flera artiklar publicerats på området
            i svenska, nordiska och internationella medier. I förra veckan
            kom nyheten om ytterligare en oroväckande rapport om Golfströmmen.
            Golfströmmen är, som ni vet, den havsström som avgör livsvillkoren
            för oss i Norden, och den håller på att bromsa in. Enligt ny forskning
            har Golfströmmen redan mattats av med uppemot 20 procent, och
            orsaken är den globala uppvärmningen.
          </note>
          <note>
            I dag är Golfströmmen svagare än den har varit på 1 600 år, och
            fors ­ kare vid det tyska Potsdaminstitutet för klimatforskning
            har varnat för att strömmen innan seklets slut kan försvagas med
            upp till 45 procent. Upp ­ värmningen i Arktis gör att havsströmmarna
            har svårare att kyla ned sig, och då blir det också svårare för
            vattnet att sjunka ned och vända tillbaka söderut. Havsströmmen
            mattas också av på grund av att saltvattnet blandas ut med sötvatten.
            Det beror dels på en ökad nederbörd, dels på accelera ­ tionen
            av smältande isar på Grönland och i Arktis.
          </note>
          <note>
            Fru talman! Utan Golfströmmen skulle temperaturen sjunka med
            5–10 grader i Norden. Det skulle innebära temperaturer ned till
            minus 50 grader i delar av Sverige samt fler vinterstormar och
            torrare somrar.
          </note>
          <note>
            Det är inte bara Golfströmmen som är ett bekymmer. Våra utsläpp
            av koldioxid och andra växthusgaser resulterar också i smältande
            isar och vi ­ kande permafrost. I delar av Arktis och Sibirien
            har temperaturen redan stigit i snitt 3 grader, och i mindre områden
            upp till 6 grader. Tidpunkten när Nordpolen bedöms bli isfri på
            högsommaren har tidigarelagts flera gånger av forskarna. Arktis
            är därför en mycket viktig region, och det är av största vikt
            att det finns en hållbar och långsiktig strategi som också tar
            avstamp i Agenda 2030.
          </note>
          <note>
            Fru talman! Klimatförändringarna är också på väg att göra Arktis
            och därmed Sverige till ett högintressant militärt område. De
            smältande isarna i sig har skapat upprustning. Ett nytt hav, fem
            gånger så stort som Medel ­ havet, håller på att öppna sig, och
            där finns både pengar och makt att vinna. När isen smälter öppnas
            också nya farleder och fler tillgängliga natur ­ resurser som
            ökar konkurrensen mellan stormakterna.
          </note>
          <note>
            Arktis har länge beskrivits som ett säkerhetspolitiskt lågspänningsområde
            präglat av ett konstruktivt internationellt samarbete. Det är
            så vi vill fortsätta att ha det. Men klimatförändringarna i Arktis
            har bidragit till ett ökat omvärldsintresse för regionen, och
            spänningarna ökar. Det blir en ny militär dynamik när isen smälter.
            Som vi tidigare har hört är 50 procent av den arktiska landmassan
            rysk, och det innebär att Ryssland har en mycket lång kust mot
            Norra ishavet. Isen har varit ett slags naturlig skyddsbarriär
            för Ryssland, och när isen smälter bidrar det till att Ryssland
            upplever ett större hot. Därför är det nära och väl fungerande
            samarbete som vi har i Arktiska rådet ännu viktigare.
          </note>
          <note>
            Fru talman! Sverige ska verka för att folkrätten, inklusive havsrätten,
            respekteras i regionen. Vi vill verka för att den biologiska mångfalden
            bevaras i enlighet med målen i konventionen för biologisk mångfald
            och att en giftfri cirkulär ekonomi genomförs. Vi ska också verka
            för ett långsiktigt och hållbart förvaltande av våtmarker och
            marina ekosystem.
          </note>
          <note>
            Vi stöder stärkandet av den militära närvaron och förmågan i
            Sveriges norra delar och konstaterar att Parisavtalets mål om
            att begränsa den globala temperaturökningen är avgörande för den
            arktiska regionens framtid. Ett av regeringens övergripande mål
            ska även i fortsättningen vara att Arktis ska präglas av fred,
            säkerhet och stabilitet.
          </note>
          <note>
            Fru talman! Sverige vill också agera för en hållbar ekonomisk
            utveck ­ ­ ling i Arktis med utgångspunkt i Agenda 2030. Naturresurserna
            är en vik ­ tig del, men samtidigt ska vi vara pådrivande i det
            internationella sam ­ arbetet för att skydda den unika miljön
            och minimera de negativa effekt ­ erna och riskerna med utnyttjandet
            av naturresurser i regionen. Sverige kommer därför att verka för
            att ta gemensamma initiativ i EU, OECD och Arktiska rådet för
            att på global nivå bidra till en hållbar utvinning av malm och
            mineraler. Regeringens ståndpunkt är också att utvinningen av
            mineral från djuphavet, inklusive Arktis, inte ska ske innan effekterna
            på den mari ­ na miljön, den biologiska mångfalden och mänskliga
            aktiviteter har blivit tillräckligt vetenskapligt beskrivna.
          </note>
          <note>
            Hållbara transporter och kommunikationer är också avgörande för
            en ekonomisk tillväxt och utveckling. De långa avstånden i den
            arktiska re ­ gionen, inklusive arktiska Sverige, ställer höga
            krav på ett väl fungerande transportsystem för personer och varor.
            EU-kommissionens förslag att det transeuropeiska transportnätverkets
            stomnätskorridor Scan-Med förlängs genom Sverige till Narvik och
            Uleåborg är bra eftersom en ökad rörlighet mellan Sverige och
            våra grannländer är positiv och bra för Sverige. En hållbar turism-
            och besöksnäring, en robust infrastruktur – fysisk och di ­ gital
            – och inte minst ett jämställdhetsperspektiv är också viktigt
            i sam ­ manhanget.
          </note>
          <note>
            Fru talman! I Arktisregionen finns flera urfolk. Sverige kommer
            att verka för ökade möjligheter för urfolken i Arktis att bevara
            och utveckla sin identitet, kultur och traditionella näringar.
            Därför kommer vi också att verka för en levande samisk kultur
            byggd på en långsiktigt hållbar ren ­ näring och andra samiska
            näringar. Sverige kommer att främja bevarandet av det samiska
            språket och andra arktiska urfolksspråk.
          </note>
          <note>
            Urfolk och andra grupper i den arktiska regionen som har en traditio
            ­ nell livsstil eller som livnär sig på rennäring, jakt, fiske
            och hantverk är särskilt utsatta för miljöförändringar, och de
            är beroende av en hög bio ­ logisk mångfald och intakta ekosystem.
            Därför är det särskilt viktigt att urfolken också aktivt kan delta
            i beslut som rör dem, till exempel i Arktiska rådet.
          </note>
          <note>
            Vi måste hela tiden vara med och se till att mänskliga rättigheter,
            demokrati och rättsstatens principer främjas i alla internationella
            samarbeten om Arktisrelaterade frågor. Vi måste se till att vi
            får ett meningsfullt deltagande i frågorna av alla intressegrupperna.
          </note>
          <note>
            I Sverige har samerna en särskild ställning som urfolk. Det är
            fastslaget i grundlagen att det samiska folkets möjlighet att
            behålla och utveckla ett eget kultur- och samfundsliv ska främjas.
            Genom Sveriges ratificering av Unescos konvention om tryggandet
            av det immateriella kulturarvet har också den samiska kulturen
            getts ett ökat rättsligt skydd. Det är jag glad för.
          </note>
          <note>
            Jag yrkar bifall till utskottets förslag och avslag på samtliga
            reservatio ­ ner.
          </note>
          <note>
            Anf. 157 MAGNUS EK (C) replik:
          </note>
          <note>
            Fru talman! Jag ska fatta mig relativt kort. Det var särskilt
            en sak i ledamoten Laitinen Carlssons anförande som fick mig att
            rycka till i riks ­ dagsbänken, nämligen beskrivningen av den
            säkerhetspolitiska situa ­ tionen i arktiska området.
          </note>
          <note>
            Jag måste höra om ledamotens och Socialdemokraternas analys av
            nuläget och verkligheten skiljer sig markant från Försvarsberedningens,
            min egen och Centerpartiets analys av situationen. Ledamoten redogör
            för att issmältningen längs den ryska kusten i Norra ishavet leder
            till – lät det som – någon form av ökat hot mot ryska kusten,
            att Ryssland kanske till och med har skäl att uppfatta sig hotat
            där.
          </note>
          <note>
            När jag försöker överblicka situationen i Arktis ur det säkerhetspolitiska
            perspektivet är inte den stora trenden jag ser att andra länder
            verkar längs ryska kusten mot Norra ishavet. Tvärtom är det Ryssland
            som verkar med förmåga utanför Svalbard och västerut i riktning
            mot Atlanten. Man markerar tydligt att man är där och övar med
            vapensystem som har räckvidd och kan verka in i Bottniska viken
            och långt söderut in på svenskt territorium.
          </note>
          <note>
            Det är det här som jag och, om jag inte har missförstått saken,
            Försvarsberedningen uppfattar som den stora förändringen. Det
            dimensione ­ rar hotbilden och bygger upp den ganska osäkra situationen
            i området runt Arktis, inte minst i det svenska närområdet.
          </note>
          <note>
            Jag vill gärna få ett förtydligande från ledamoten Laitinen Carlsson
            om vad hon ser som jag inte ser.
          </note>
          <note>
            Anf. 158 DIANA LAITINEN CARLSSON (S) replik:
          </note>
          <note>
            Fru talman! Tack, ledamot Magnus Ek, för frågan! Magnus Ek har
            varit med längre än jag och är helt klart betydligt mer insatt
            i de här frågorna.
          </note>
          <note>
            Det är faktiskt ett uttalande som jag har tagit från en intervju
            med Ann Linde. Jag tänker att när isen smälter blir det mer öppet
            också för andra länder att fara i de vattnen, och därför upplever
            Ryssland det som ett hot när isen smälter. Det blir mer aktivitet.
          </note>
          <note>
            Som jag också sa i mitt anförande blir det även fler som vill
            åt de natur ­ resurser som finns där. Det är utifrån den aspekten
            jag tänker på det sättet.
          </note>
          <note>
            Anf. 159 MAGNUS EK (C) replik:
          </note>
          <note>
            Fru talman! Det är helt riktigt att issmältningen innebär att
            handelsvägar som inte har varit farbara under åtminstone stora
            delar av året blir farbara. Jag refererade till det i mitt eget
            anförande. Men en bärande grund där måste vara att de handelsvägarna
            är öppna.
          </note>
          <note>
            Vanligtvis brukar inte handelsfartyg som rör sig i ett område
            ses som hot mot ett land. Det är klart att det medför nya utmaningar
            och nya bekymmer. Inte minst innebär törsten efter olja och gasutvinning
            i Arktis i och med issmältningen nya hot. Det har inte bara jag
            utan också andra ledamöter refererat till i debatten.
          </note>
          <note>
            Jag förstår dock inte riktigt kopplingen till att det skulle
            vara särskilt hotfullt mot Ryssland och framför allt inte varför
            vi skulle beskriva det på det sättet. Jag tror ärligt talat inte
            att det stämmer eller behöver stämma.
          </note>
          <note>
            Det kan vara så att jag får återkomma med ytterligare repliker
            efter utrikesministerns anförande för att klara ut det, om det
            är därifrån uttalandet kommer.
          </note>
          <note>
            Anf. 160 DIANA LAITINEN CARLSSON (S) replik:
          </note>
          <note>
            Fru talman! Tack, ledamot Magnus Ek!
          </note>
          <note>
            Jag tror inte att det är handeln som är ett bekymmer i det här
            läget. Jag kan inte heller svära på att utrikesministern inte
            har blivit felciterad.
          </note>
          <note>
            Jag tänker att det blir ökad aktivitet från övriga stormakter
            i området när isen smälter. Därför kan issmältningen upplevas
            som ett hot.
          </note>
          <note>
            Anf. 161 MARIA NILSSON (L):
          </note>
          <note>
            Fru talman! Jag har förstått att det inte uppmuntras att använda
            sig av åskådningsmaterial i talarstolen, men i detta fall hade
            jag gärna sett att vi hade kunnat rulla ned en gigantisk karta.
            Det hade varit enklare. Nu är det möjligt att en viss före detta
            partiledare någonstans i trakten av Rom gläder sig åt att vi under
            den här debatten idkar någon form av blindkartetest i realtid.
          </note>
          <note>
            Regeringens skrivelse kring strategin för den arktiska regionen
            omfattar sex tematiska områden. Jag tänker stanna vid två av dessa:
            säkerhet och stabilitet samt klimat och miljö.
          </note>
          <note>
            Aktiviteten i området ökar, främst till följd av klimatförändringar.
            Klimatförändringar och smältande is gör Arktis naturtillgångar
            och farleder tillgängliga. Det innebär i sin tur att Kina och
            Ryssland flyttar fram sina geopolitiska och militära positioner
            i området. Tillsammans får det stora konsekvenser för miljön,
            den biologiska mångfalden och säkerhetsläget.
          </note>
          <note>
            FOI konstaterade 2019 i en rapport att utvecklingen i Arktis
            följer de förändringar som vi har sett de senaste decennierna.
            Globaliseringens opti ­ mism och avspänning mellan stormakterna
            har fått ge vika för ökat fokus på stormaktskonkurrens och försvagning
            av de multilaterala institution ­ erna. Sverige bör på alla sätt
            och vis arbeta för att detta inte ska få större genomslag i fråga
            om Arktis.
          </note>
          <note>
            Fru talman! För Ryssland är det prioriterat att säkerställa militär
            och civil säkerhet, sjöfart och energiutvinning. Dessa tre delar
            interagerar i Arktis. Murmansk är hemmahamn för de flesta av Rysslands
            strategiska ubåtar. Det är dessa ubåtar som garanterar den ryska
            andraslagsförmågan. Om Ryssland blir attackerat av en kärnvapennation
            är det alltså dessa ubåtar som gör att Ryssland ska kunna av fyra
            tillbaka. Det innebär att Murmansk med omnejd är av avgörande
            betydelse för Rysslands säker ­ hetspolitiska läge. Utan de ubåtarna
            anser man sig inte vara jämbördig med USA.
          </note>
          <note>
            Notera också att Murmansk med sina 450 000 invånare är den största
            staden norr om polcirkeln.
          </note>
          <note>
            Rosneft är världens andra största oljebolag. Deras northern Vostok
            Oil Arctic project beräknas kunna utvinna 2 miljoner fat per dag.
            Ytterligare anskaffningar av oljefält i ryska Arktis är på väg.
            Det går inte att i dags ­ läget överdriva det ryska beroendet
            av gas och olja för att hålla den ryska ekonomin och därmed den
            ryska regimen igång.
          </note>
          <note>
            Fru talman! Vad gäller den andra stormakten, Kina, har landet
            i takt med dess ökade ekonomiska styrka också ökat sitt intresse
            för Arktis och dess naturtillgångar. Kina definierar sig som en
            near Arctic power.
          </note>
          <note>
            Det förefaller som om Kinas motiv framför allt är ekonomiska.
            Men det finns tecken på att Kina har intentioner att agera på
            samma sätt i Arktis som man har gjort i afrikanska länder. Till
            den kinesiska storsatsningen Belt and Road Initiative har det
            också fogats en arktisk del, The Polar Silk Road .
          </note>
          <note>
            I linje med Kinas ambition att bli en maritim stormakt görs satsningar
            längs Nordostpassagen. Det skulle kunna korta transporttider mellan
            Asien och Europa och samtidigt minska det kinesiska beroendet
            av Malacka ­ sundet som transportled.
          </note>
          <note>
            Fru talman! Vilken betydelse har detta för Sverige? Låt oss ta
            ett exempel. Ryssland rustar militärt för att få kontroll över
            Nordostpassagen, som sträcker sig från Berings sund och över Nordkap
            i riktning mot den grönländska kusten. Detta kan påverka kabeltrafik
            och farleder i Atlanten. Även transporter till den svenska västkusten
            och passagen till Östersjön kan beröras av en skarp konflikt mellan
            stormakter. Denna utveckling påverkar svensk säkerhet. Hela 70–90
            procent av Sveriges import av drivmedel, förnödenheter och medicin
            går via Göteborgs hamnar.
          </note>
          <note>
            Liberalerna konstaterar att det finns ett stort behov av avspänning
            och demilitarisering av Arktis. Det framgår av regeringens skrivelse.
            Föga överraskande tycker Liberalerna att det är positivt att vikten
            av att EU tar en mer aktiv roll i Arktis lyfts fram i strategin.
          </note>
          <note>
            Fru talman! Anledningen till att Nordostpassagen är framkomlig
            och därmed skapar en säkerhetspolitisk möjlighet för Ryssland
            och ett hot för oss andra är just klimatförändringar och jordens
            uppvärmning. Här ser vi mycket konkreta exempel på vilka konsekvenser
            klimatförändringar får. Det är av yttersta vikt att stoppa ytterligare
            uppvärmning.
          </note>
          <note>
            Hur viktig den säkerhetspolitiska delen av Arktis än är för vårt
            lands framtida säkerhet och frihet är klimatförändringar också
            essentiella för planetens överlevnad.
          </note>
          <note>
            För klimatets skull behöver vi vara mycket restriktiva med utvinning
            av olja och gas i Arktis. Arktis visar som få andra områden hur
            viktigt det är att få stopp på den globala uppvärmningen och vilka
            konsekvenser det får för människor, djur, biologisk mångfald och
            mänsklig säkerhet om vi inte lyckas.
          </note>
          <note>
            Anf. 162 CAMILLA HANSÉN (MP):
          </note>
          <note>
            Fru talman! Vi debatterar regeringens strategi för Arktis. Det
            är viktigt att det kommer en uppdaterad strategi och att den sätter
            klimat, fred och människor i centrum. Jag tänkte säga några ord
            om just de områdena.
          </note>
          <note>
            Regeringen är tydlig med att klimatet inte kan vänta. I Parisavtalet
            har vi kommit överens om att jordens temperatur inte ska öka med
            mer än 2 grader, helst inte mer än 1 ½ grad. Nu ser prognoserna
            dystra ut om vi inte ställer om snabbare. Med vetskapen om att
            den arktiska regionen värms upp kanske dubbelt så fort förstår
            alla vikten av ett starkt fokus på klimat i den här strategin.
          </note>
          <note>
            I strategin nämns tre områden: att minska de globala utsläppen
            av klimatgaser, att bevara den biologiska mångfalden i Arktis,
            inklusive de marina miljöerna, och att skapa en global giftfri
            cirkulär ekonomi.
          </note>
          <note>
            Det som blir påtagligt är att insatser för Arktis måste göras
            i hela världen, inte bara norr om polcirkeln. Hela världen behöver
            minska utsläpp och ställa om till en giftfri cirkulär ekonomi.
            Bevarandet av den biologiska mångfalden behöver också ske överallt,
            och specifikt i Arktis behövs adekvat skydd för biologisk mångfald
            och känsliga områden med höga natur- och kulturvärden.
          </note>
          <note>
            Fru talman! Sverige ska bidra till en stabil, fredlig och hållbar
            utveck ­ ling i regionen. Säkerhetsläget i Arktis är av stor betydelse
            även för Sveriges säkerhet. Därför är det viktigt med väl fungerande
            internationella samarbeten och fortsatt och förstärkt dialog med
            de arktiska och icke-arktiska aktörerna i regionen.
          </note>
          <note>
            En regelbaserad världsordning är grunden för att kunna hantera
            gemensamma hot mot mänskligheten, som krig eller miljöförstöring.
            I områden som tidigare inte exploaterats är internationella konventioner
            som havsrättskonventionen viktiga för att reglera exploatering
            och användning av gemensamma resurser.
          </note>
          <note>
            Fru talman! Arktisstrategin fokuserar också på människorna som
            lever i Arktis. Hela det arktiska området förändras i grunden
            av klimatförändringarna, och det går snabbt. Det är avgörande
            för alla som bor i och i anslutning till Arktis att utsläppen
            av växthusgaser upphör skyndsamt.
          </note>
          <note>
            Urfolk och andra grupper som lever i den arktiska naturen ser
            klimatförändringarna i sin vardag, och i strategin lyfts särskilt
            fram att den kunskap som finns hos lokalbefolkning och urfolk
            ska tas till vara. I strategin uppmuntras kunskapsutbyte mellan
            forskare och urfolk för att traditionell kunskap och vetenskaplig
            forskning ska vara tillgängliga.
          </note>
          <note>
            De klimatförändringar som pågår och kommer att pågå länge än
            förstör naturen i Arktis som den ser ut i dag och livsförutsättningarna
            för de folk som lever där i dag. Ökad exploatering av Arktis kommer
            också att leda till allvarliga effekter på miljön för människorna
            som bor där om den görs utan hänsyn. Utvinning av olja och gas
            till havs är särskilt känsligt i Arktis eftersom riskerna som
            är förknippade med detta är väldigt höga. Därför är det viktigt
            att fossila bränslen fasas ut så snart som möjligt för att nå
            Paris ­ avtalets mål.
          </note>
          <note>
            Detta är viktigt, särskilt för urfolken. Urfolk utanför Nordamerika
            riskerar att drabbas hårdare av detta eftersom de inte har riktigt
            lika starka rättigheter som urfolk i till exempel Nordamerika.
          </note>
          <note>
            Steg på vägen för oss i Sverige för att stärka urfolket samernas
            rättigheter är att fatta beslut om en konsultationsordning för
            samiska frågor, ansluta oss till ILO:s konvention 169 om urfolk
            och stamfolk och efter många års arbete gå i mål med den nordiska
            samekonventionen. Principerna från FN:s övriga rättighetsdeklarationer
            ska tillämpas också för urfolk när konkurrensen om resurserna
            ökar i Arktis på grund av klimatförändringarna.
          </note>
          <note>
            Sverige behöver därför komma vidare i dessa frågor i vår del
            av Arktis så att vi fullt ut kan hävda de arktiska urfolkens rättigheter.
            I strategin finns målet att Sverige ska verka för ökade möjligheter
            för urfolken att bevara och utveckla sin kultur, och bland annat
            språkarbetet lyfts fram särskilt.
          </note>
          <note>
            Det finns såklart också andra viktiga frågor för människorna
            som lever i Arktis. Till exempel nämns digitalisering, som är
            viktigt för näringsliv och sjukvård. Det finns ett tydligt fokus
            på jämställdhet och även på ungdomar som lever i Arktis. Genom
            hela strategin är det tydligt att den knyter an till de globala
            målen i Agenda 2030, som vi alla har ett ansvar att arbeta mot.
          </note>
          <note>
            Fru talman! Med de här orden om den arktiska strategins fokus
            på klimat, fred och människor yrkar jag på att motionerna avslås
            och skrivelsen läggs till handlingarna.
          </note>
          <note>
            Anf. 163 Utrikesminister ANN LINDE (S):
          </note>
          <note>
            Fru talman! Det finns ett stort intresse för Sveriges arbete
            i Arktis. Jag märker detta i de kontakter jag har haft både med
            unga, med det civila samhället och med andra regeringar i regionen
            och i EU.
          </note>
          <note>
            I slutet av förra året fick jag möjlighet att presentera Sveriges
            Arktis ­ strategi för en bred internationell publik, när Islands
            förre president Gríms ­ son bjöd in till ett Arctic Circle Forum,
            enbart om vår Arktispolitik. Detta var ett tillfälle att visa
            upp Sverige som en trovärdig aktör i Arktis och en viktig del
            av den arktiska regionen.
          </note>
          <note>
            Den 29 september förra året överlämnades regeringens skrivelse
            om Sveriges strategi för den arktiska regionen till riksdagen.
            Utgångspunkten för strategin är Sveriges roll som ett av åtta
            arktiska länder. Vi har härigenom en särskild roll och ett ansvar
            för regionen. Strategin reflekterar ett stärkt svenskt engagemang
            för Arktis. Den har en bred ansats och anger regeringens inriktning
            för Sveriges bidrag till främjande av en fredlig, stabil och hållbar
            utveckling i Arktis, på basis av folkrätten.
          </note>
          <note>
            Regeringens övergripande prioriteringar i Arktis kan sammanfattas
            som människorna, freden och miljön. Regeringens nya strategi utgår
            från ett Arktis i förändring. Vi ser en allt snabbare takt i klimatförändringarna,
            och det säkerhetspolitiska läget i regionen har försämrats. Sverige
            måste förhålla sig till denna utveckling.
          </note>
          <note>
            Parisavtalet och Agenda 2030 innebär samtidigt ett välkommet
            stärkande av ramverket för Arktis. Regeringen betonar i strategin
            vikten av ett välfungerande internationellt samarbete i Arktis,
            med respekt för folkrätten som grund. Ett välfungerande samarbete
            är både ett mål och ett medel. Samarbete bygger förtroende. Det
            är också nödvändigt för att hantera de gränsöverskridande utmaningar
            som regionen står inför.
          </note>
          <note>
            Det folkrättsliga ramverket för Arktis är på plats. Internationell
            rätt gäller. FN:s havsrättskonvention Unclos är den centrala rättsliga
            ramen för havsområdet. Den kompletteras av polarkoden och ett
            antal regionala och bilaterala överenskommelser. I den viktiga
            Ilulissatdeklarationen från 2008 bekräftar de arktiska kuststaterna
            sina åtaganden om att lösa alla eventuella överlappande anspråk
            i Arktis inom Unclos.
          </note>
          <note>
            Det finns också viktiga och fungerande institutioner som skapar
            förutsättningar för samarbete mellan staterna. Regeringen fäster
            stor vikt vid Arktiska rådet som det centrala forumet i reg ionen
            . Rådet fyller en förtroendeskapande roll. I samband med utrikesministermötet
            i maj nästa år högtidlighålls rådets 25-årsjubileum.
          </note>
          <note>
            Regeringen vill också att det blir tillfälle att säkerställa
            att Arktiska rådet är väl rustat för framtida utmaningar.
          </note>
          <note>
            Sveriges tvåstatspolitik avseende Ryssland täcker Arktis. I juni
            tar Ryssland över som ordförande för Arktiska rådet. Vi kommer
            att fortsätta samarbeta med Ryssland inom den ramen. Det gynnar
            utvecklingen i Ark ­ tis liksom vår säkerhet och stabilitet i
            grannskapet. Vi kommer att fortsätta ha en tydlig principiell
            inställning till Rysslands överträdelser av interna ­ tionell
            rätt, något som regeringen återkommande kritiserat. Vid mitt möte
            med Rysslands utrikesminister Lavrov för några veckor sedan talade
            vi ingående om Arktiska rådet.
          </note>
          <note>
            Ett utökat samarbete med aktörer utanför Arktis blir allt viktigare
            för att hantera gränsöverskridande utmaningar i regionen. De åtta
            arktiska ländernas särskilda roll bör bevaras, men regeringen
            välkomnar och uppmunt ­ rar positivt engagemang från alla intresserade
            aktörer. Vi understryker samtidigt behovet av att alla respekterar
            internationell rätt och de etablerade forumen för samarbete.
          </note>
          <note>
            Regeringen vill se ett stärkt engagemang av EU i Arktis. EU har
            goda förutsättningar att bidra till en stabil och hållbar utveckling
            i regionen. EU:s ledande roll på klimatområdet är avgörande för
            framtiden i Arktis. Regeringen stöder EU:s ansökan om observatörsstatus
            i Arktiska rådet.
          </note>
          <note>
            Arktis läge har länge beskrivits som ett säkerhetspolitiskt lågspänningsområde.
            Det är en situation som vi inte kan ta för given. Den geostrategiska
            situationen i Arktis är komplex. Regeringen redogör i strategin
            för en kombination av ökad stormaktskonkurrens på global nivå
            och klimatförändringar som påverkar utvecklingen i regionen. Smältande
            isar gör re ­ gionens naturresurser och sjöleder mer tillgängliga.
            Det har lett till ett ökat internationellt intresse av närvaro
            i Arktis.
          </note>
          <note>
            Regeringen har ett strategiskt och långsiktigt förhållningssätt
            till den säkerhetspolitiska utvecklingen i Arktis. Vår ansats
            består av två spår: bidrag till ett stärkt samarbete, dialog och
            förtroendeskapande åtgärder och stärkt nationell försvarsförmåga
            även i norr.
          </note>
          <note>
            Parallellt påverkar de allmänt försämrade relationerna mellan
            västliga länder och Ryssland den säkerhetspolitiska situationen
            i regionen. Arktis militärstrategiska betydelse har ökat som en
            följd av detta. I strategin framgår att regeringen ser med oro
            på Rysslands militära återuppbyggnad som sker även i Arktis. Regeringens
            syn framgår också av totalförsvarspropositionen för 2021–2025.
            Det gäller även den ökade ryska aktiviteten till havs. Nato och
            dess medlemmar har svarat på utvecklingen genom ökad närvaro.
          </note>
          <note>
            Försvarsbeslutet och dessförinnan Försvarsberedningen har slagit
            fast att Nordatlanten, Arktis och Östersjön är en strategisk helhet.
            Regeringen avser att inom ramen för Sveriges säkerhetspolitiska
            linje söka fördjupa nordiskt och euroatlantiskt säkerhets- och
            försvarssamarbete. Ett exempel är den trilaterala avsiktsförklaringen
            mellan Norge, Finland och Sverige.
          </note>
          <note>
            Den transatlantiska länken är central. Detta är tydligt uttalat
            i försvarsbeslutets analys av Sveriges militärstrategiska läge.
            Regeringen pekar i strategin också på behovet av en god säkerhetspolitisk
            omvärldsbevakning och kunskapsuppbyggnad, inklusive om möjliga
            hybridhot i regionen.
          </note>
          <note>
            Kinas globala ambitioner kommer till uttryck även i Arktis. Kinas
            ökande närvaro utgör både möjligheter och utmaningar. Regeringen
            följer noga Kinas ökade intresse inte minst vad gäller utvinning
            av naturresurser, infrastrukturinvesteringar och polarforskning.
            Kinas vikt inom klimatområdet är viktigt även i en arktisk kontext.
            Den militära dimensionen av Kinas agerande i regionen är hittills
            begränsad. Den kräver ökad uppmärksamhet. Det gäller inte minst
            det militära samarbetet mellan Kina och Ryssland och en eventuell
            inriktning på Arktis.
          </note>
          <note>
            Klimatförändringarna är ett existentiellt hot mot Arktis. Effekterna
            av klimatförändringarna är mer alarmerande här än någon annanstans
            på jord ­ en. De snabba klimatförändringarna drabbar de arktiska
            ekosystemen och de lokala samhällena, som är anpassade till en
            tillvaro med is, kyla och permafrost.
          </note>
          <note>
            Strategin återspeglar den svenska regeringens ambitiösa klimat-
            och miljöpolitik. Genomförandet av Parisavtalet är avgörande för
            att dämpa temperaturhöjningarna och minska issmältningen i Arktis.
            Sverige kom ­ mer att vara ledande när det gäller att främja genomförandet
            av Parisavtalet. Strategin betonar regeringens ambition och bidrar
            till att den biologiska mångfalden i Arktis bevaras och nyttjas
            på ett hållbart sätt. Vi kommer att ha en ambitiös ansats i förhandlingarna
            om BBNJ, FN:s instrument för marinbiologisk mångfald i områden
            utanför nationell jurisdiktion, och CBD som är FN:s konvention
            om biologisk mångfald. De är båda grundläggande för Arktis framtid.
          </note>
          <note>
            Fru talman! Forskning i och om Arktis blir allt viktigare för
            förståelsen av de globala effekterna av klimatförändringarna.
            Regeringen kommer att stärka forskningen i och om Arktis och betonar
            även vikten av ett utökat internationellt polarforskningssamarbete.
            Det internationella intresset för Arktis naturresurser ökar i
            takt med att isarna smälter. Exploateringen av mineraler, olja,
            gas och fisk innebär en enorm och ytterligare utmaning för Arktis
            utöver klimatförändringarna.
          </note>
          <note>
            Sverige kommer också att agera för en långsiktig, hållbar ekonomisk
            utveckling i Arktis baserad på Agenda 2030 och med särskild hänsyn
            till den utsatta miljön. Regeringen kommer att verka för att den
            ekonomiska verksamheten gynnar den lokala ekonomiska tillväxten.
          </note>
          <note>
            Strategin betonar också vikten av goda levnadsvillkor för de
            4 miljoner människor som bor i Arktis, inklusive urfolken. Hållbar
            ekonomisk utveckling är avgörande för detta. Regeringen betonar
            vikten av ett tydligt fokus på ungdomar och deras framtidsutsikter.
            Utbildning, jämställdhet, robust infrastruktur, inklusive digital,
            är därmed viktigt. Sverige kommer att arbeta för ökade möjligheter
            för urfolken i Arktis att bevara och utveckla sin identitet, kultur
            och traditionella försörjning.
          </note>
          <note>
            Strategin återspeglar även ambitionen att profilera Sverige som
            ett attraktivt, innovativt och konkurrenskraftigt arktiskt land.
            Hållbart främ ­ jande i Arktis, med Norrbotten och Västerbotten
            i centrum, kommer att utgå från plattformen för internationellt
            hållbart företagande och kommer att bidra till genomförandet av
            regeringens export- och investerings ­ strategi. De stora satsningar
            som näringslivet har aviserat och samhälls ­ omvandlingen i Norrbotten
            och Västerbotten är av betydelse också för genomförandet av EU:s
            gröna giv och för omställningen till fossilfritt i ett globalt
            perspektiv.
          </note>
          <note>
            Fru talman! Jag avslutar med att konstatera att en välmående
            arktisk region är en del av vårt lands trygghet och därmed en
            viktig del i regeringens utrikespolitik.
          </note>
          <note>
            Anf. 164 HANS WALLMARK (M) replik:
          </note>
          <note>
            Fru talman! Jag tänker uppehålla mig vid de säkerhetspolitiska
            dimen ­ ­ sionerna. Det är två krafter som flera av talarna har
            kretsat kring: Folk ­ republiken Kina och Ryska federationen.
            Jag tänker själv nu koncentrera mig på Ryssland, även om också
            Kina är intressant.
          </note>
          <note>
            Utrikesministern nämner Försvarsberedningen och hänvisar till
            den, och det kan ju glädja en ledamot av Försvarsberedningen.
          </note>
          <note>
            Jag vill ta upp ett par frågor med utrikesministern.
          </note>
          <note>
            Jag tror att det är viktigt att vi ser ryska provokationer. Därför
            skulle jag vilja att utrikesministern ger en liten utvikning om
            hur regeringen ser på det ryska tonfallet och tonläget när det
            gäller Svalbard.
          </note>
          <note>
            Det finns också goda skäl att säga att Arktis och Östersjöområdet
            är kommunicerande kärl just därför att det finns ryska maktambitioner
            och en maktprojektion. Därför skulle det också vara intressant
            att höra utrikesministern lägga ut regeringens text om hur man
            ser på just detta samband mellan Arktis och Östersjön. Det är
            alldeles riktigt att man vill se detta som ett lågspänningsområde.
            Detsamma kan inte riktigt sägas om Östersjön, där vi ser den ryska
            närvaron. Situationen har också starkt påverkats av det försämrade
            läget i Europa efter den illegala annekteringen av Krim 2014 och
            det krig som bedrivs mot Ukraina. Det skulle vara mycket intressant
            att höra utrikesministern lägga ut texten kring detta.
          </note>
          <note>
            Avslutningsvis: Det var ju ett ganska intressant replikskifte
            nyss. Hur ser utrikesministern på det där citatet som återgavs
            här i kammaren om issmältningen? Är det så att Ryssland kan uppfatta
            att det finns ett hot mot dem genom den pågående issmältningen?
            Det är väl Ryssland som utgör ett hot mot den europeiska säkerhetsordningen.
          </note>
          <note>
            Anf. 165 Utrikesminister ANN LINDE (S) replik:
          </note>
          <note>
            Fru talman! När det gäller Svalbard gör regeringen ingen annan
            bedömning än Försvarsberedningen. Svalbard är norskt territorium
            under de villkor som Svalbardstraktatet föreskriver. Regeringen
            stöder Norge politisk t i förhållande till det ryska ifrågasättandet
            av status quo kring den folkrättsliga regleringen av Svalbard.
          </note>
          <note>
            Det svenska stödet innebär dock inte nödvändigtvis att Sverige
            delar de norska havsrättsliga tolkningarna avseende de omkringliggande
            havsområdena som inte explicit täcks av Svalbardstraktatet.
          </note>
          <note>
            I arbetet med att Arktisstrategin har vi gjort ett medvetet val
            att inte inkludera explicit text om olika bilaterala tvister,
            en fråga som är aktuell även i andra sammanhang just nu.
          </note>
          <note>
            När det gäller isen är det inte alls så konstigt. Rysslands militära
            agerande är en viktig faktor eftersom 50 procent av den arktiska
            landmassan utgörs av Ryssland. De har en väldigt lång kust mot
            Norra ishavet. Isen har setts som en naturlig skyddsbarriär för
            Ryssland. När isen nu smälter anger Ryssland ett ökat behov av
            att kunna skydda sin kustgräns med ett framskjutet militärt försvar.
          </note>
          <note>
            Låt oss komma ihåg att den ryska militära närvaron i regionen
            var mycket hög också under kalla kriget, av rent militärstrategiska
            orsaker. Den logiken har nu kommit tillbaka i takt med de ökade
            geopolitiska spänningarna. Det är alltså inget konstigt att man
            agerar så och inget konstigt att Nato, västmakterna och Sverige
            reagerar på det.
          </note>
          <note>
            Vad gäller Östersjön får jag återkomma i nästa replikskifte.
          </note>
          <note>
            Anf. 166 HANS WALLMARK (M) replik:
          </note>
          <note>
            Fru talman! Av vad hjärtat är fullt och så vidare, utrikesministern.
          </note>
          <note>
            Det var ett bra svar om Svalbard. Jag tror att det är väsentligt
            att vi säger detta och står upp för våra norska vänner.
          </note>
          <note>
            Det är ungefär som med den fria navigationsrätten. Vi tar det
            som självklart, men det är ingen självklarhet. Vi ser till exempel
            hur Folkrepubliken Kina provocerar genom att betona den fria navigationsrätten
            i våra vatten men förneka andra samma rätt i sina vatten i Sydkinesiska
            havet.
          </note>
          <note>
            Därför är detta centralt.
          </note>
          <note>
            Fru talman! Ryssland försöker sprida sitt narrativ, delvis ibland
            upprepat av partier på fredsmöten och annat: att Ryssland hotas
            och håller på att omringas av Nato och EU. Men Nato och EU kan
            inte omringa, för det är enskilda stater som gör egna, självständiga
            säkerhetspolitiska val. Men Ryssland sprider denna bild.
          </note>
          <note>
            Då är det viktigt när man pratar om issmältning och att Ryssland
            har 50 procent av massan där uppe att man inte försöker forma
            en bild av att det innebär att andra kan komma närmare Ryssland.
            Det är så Ryssland vill beskriva det.
          </note>
          <note>
            I själva verket är det så att Ryssland projicerar sin makt och
            sin styrka mot andra och använder den, vilket man gjort genom
            annekteringen av Krim, som man gör i kriget i östra Ukraina och
            som man gör mot Georgien.
          </note>
          <note>
            Därför är det centralt att vara tydlig med att när vi nu stärker
            vår egen försvarsförmåga och när Nato bygger upp sin egen förmåga
            är det på före ­ kommen anledning.
          </note>
          <note>
            Fru talman! Då är det viktigt att man ser det samband som jag
            nu överlämnar frågan tillbaka till utrikesministern om att just
            Arktis och Östersjön är kommunicerande kärl och att det är Ryssland
            som skapar hotbilden.
          </note>
          <note>
            Anf. 167 Utrikesminister ANN LINDE (S) replik:
          </note>
          <note>
            Fru talman! Det som är konstigt i er argumentation är att ni
            säger att vi inte ska bry oss om hur Ryssland ser på saken. Men
            det är just det vi måste göra för att kunna reagera mot det. Om
            Ryssland säger att de har haft en stor barriär av is och att de
            måste skydda sig mer nu när den har försvunnit så konstaterar
            vi detta, och analysen gör att vi måste stärka både vårt försvar
            och Natos reaktion tillbaka – och inte bara sitta där med armarna
            i kors.
          </note>
          <note>
            Men att säga att de inte får tycka eller tänka så vore naivt,
            för då kan vi inte svara på vad de gör. Det är detta jag inte
            förstår i er argumentation, i detta fall och i många andra fall.
          </note>
          <note>
            När det gäller Östersjön och Arktis delar Ryssland inte upp dem
            i två olika regioner i sin försvarsplanering. Vi säger hela tiden
            att vi måste se en helhet när det gäller Nordkalotten och hela
            det arktiska området och inte dela upp det, för då blir det försvagat
            och fragmenterat. Vi måste se Barents hav, Nordkalotten, Norska
            havet och norra Nordatlanten lika mycket som vårt närområde som
            Östersjön.
          </note>
          <note>
            Anf. 168 LARS ADAKTUSSON (KD) replik:
          </note>
          <note>
            Fru talman! I september förra året presenterade tankesmedjan
            Friends of Europe rapporten After the ice: the Arctic and European
            security . I samband med det intervjuades Natos generalsekreterare
            Jens Stoltenberg som sa att paradoxen i Arktis är att det finns
            en tradition av samarbete samtidigt som några av de farligaste
            vapnen i världen finns i regionen.
          </note>
          <note>
            Stoltenberg konstaterade att nya hot och utmaningar föreligger
            i form av ökad militär upprustning från såväl Ryssland som Kina.
            Slutsatsen var att det inte är mindre av samarbete som behövs
            utan mer av samarbete och en fördjupning av samarbetet.
          </note>
          <note>
            Mot bakgrund av detta och mot bakgrund av den allvarliga utveck
            ­ ling ­ en i området frågar jag utrikesministern: Finns det något
            som talar för att Sveriges Arktisstrategi skulle försvagas av
            ett svenskt medlemskap i Nato? Är det inte i själva verket precis
            tvärtom?
          </note>
          <note>
            Anf. 169 Utrikesminister ANN LINDE (S) replik:
          </note>
          <note>
            Fru talman! Som Lars Adaktusson känner till anser inte regeringen
            att ett svenskt Natomedlemskap är aktuellt. Vår säkerhetspolitiska
            linje ligger fast, och vår alliansfrihet tjänar oss väl. Den bidrar
            till stabilitet och säkerhet i norra Europa.
          </note>
          <note>
            Det förutsätter dock att man har en aktiv, bred och ansvarsfull
            utrikes ‑ och säkerhetspolitik i kombination med fördjupade försvarssamarbeten,
            särskilt med Finland, och att vi har en trovärdig nationell försvarsförmåga.
          </note>
          <note>
            Anf. 170 LARS ADAKTUSSON (KD) replik:
          </note>
          <note>
            Fru talman! Jo, det känner jag till.
          </note>
          <note>
            Det handlar om Natos roll och Natos agerande, och det hade varit
            intressant och välkommet om utrikesministern hade framhållit just
            Natos stora betydelse.
          </note>
          <note>
            Svaret från Nato på den allvarliga utveckling vi ser i detta
            område är av central betydelse. Det handlar om stora resursförstärkningar
            som har ökat försvarsförmågan på land, i luften och till sjöss.
            Detta tillsammans med fler övningar och en ny kommandostruktur
            för Nordatlanten bidrar till ökad säkerhet, inte minst för Sverige.
          </note>
          <note>
            Ändå är Sverige inte med i Nato. Socialdemokratin håller vårt
            land utanför de västliga demokratiernas försvarsallians. Låt mig
            göra klart att det varken gynnar vårt land eller det viktiga samarbete
            som krävs när det gäller Arktisregionen.
          </note>
          <note>
            Anf. 171 Utrikesminister ANN LINDE (S) replik:
          </note>
          <note>
            Fru talman! Jag delar inte Lars Adaktussons syn. Vi tror att
            det nära samarbete som Sverige har med Nato, som är ett av de
            allra närmaste, inte minst när det gäller komplicerade övningar,
            som bland andra Sverige tar initiativ till tillsammans med Nato,
            gör att vi kan både behålla en militär alliansfrihet som tjänar
            oss väl och ha ett nära samarbete med Nato. Detta är, som jag
            ser det, den bästa situationen för Sverige i det här läget. Det
            finns ingen anledning att ändra på denna politik.
          </note>
          <note>
            Anf. 172 ELIN SEGERLIND (V) replik:
          </note>
          <note>
            Fru talman! För att generationer av människor framöver ska kunna
            leva och verka i den arktiska regionen krävs att vi har en klimatpolitik
            som på bred front hanterar klimatkrisen. Klimatförändringarna
            drabbar Arktis hårdare än vad de drabbar någon annan region i
            världen. Temperaturhöjningarna, förlusten av biologisk mångfald,
            isarna som smälter och så vidare är än så länge bara toppen på
            isberget av de konsekvenser som vi kommer att få se av krisen
            och dess effekter.
          </note>
          <note>
            När Sverige nu skriver ihop en arktisk strategi, vilket för all
            del är bra, är det tydligt att det är den internationella samverkan
            och säkerhetsfrågorna som sätts i första rummet. Men låt oss ha
            helt klart för oss att vi utan ett fungerande klimat och en fungerande
            natur och miljö heller inte kom ­ mer att ha något annat. Det
            kommer inte att finnas något att försvara, och i ett värsta scenario
            kan det bli ett område där människan varken kan eller vill vara.
          </note>
          <note>
            Två sidor får klimat och biologisk mångfald i strategin. Det
            duger helt enkelt inte.
          </note>
          <note>
            En vänsterpartistisk strategi för Arktis hade satt klimatet i
            första rummet och tydligare knutit samman lösningarna för Arktis
            med Sveriges övergripande klimatpolitik. Det är inte främst utsläppen
            i den arktiska re ­ gionen som driver på uppvärmningen. Utsläppen
            finns där också, men framför allt finns de i de rika delarna av
            världen.
          </note>
          <note>
            Senare i vår kommer utrikesministrarna inom Arktiska rådet att
            träffas. Förhoppningsvis kan man skriva under en gemensam klimatdeklaration,
            vilket inte lyckades senast i Rovaniemi .
          </note>
          <note>
            Min fråga till utrikesministern är: När statsrådet senare i vår
            träffar sina kollegor från de andra arktiska länderna, hur kommer
            statsrådet att agera för att säkerställa att klimatet hamnar högst
            upp på den politiska agendan?
          </note>
          <note>
            Anf. 173 Utrikesminister ANN LINDE (S) replik:
          </note>
          <note>
            Fru talman! Jag håller inte med Elin Segerlind om att vi inte
            sätter klimatet och miljön på samma höga prioriteringsnivå som
            säkerhetspolitiken. Däremot är det väldigt naivt att tro att man
            kan ha en viktig Arktisskrivelse utan att ägna mycket tid åt just
            säkerhetspolitiken, eftersom det säkerhetspolitiska läget är så
            försämrat och vi, i detta läge, vill försöka behålla Arktis som
            ett lågspänningsområde. Detta är en förutsättning för att vi ska
            kunna ta oss an klimatfrågorna.
          </note>
          <note>
            Klimatförändringarna har en grundläggande inverkan på Arktiska
            havet, och de arktiska länderna har ett särskilt ansvar både för
            att se till att man bevarar möjligheterna för människor att leva
            där liksom den biologiska mångfalden och för att se till att miljön
            i Arktis inte förstör miljön runt om i hela världen, så som vi
            under denna vinter har sett ganska betydande exempel på. Jag tänker
            på de temperaturförändringar som har skett med anledning av uppvärmningen
            av Arktis.
          </note>
          <note>
            Anf. 174 ELIN SEGERLIND (V) replik:
          </note>
          <note>
            Fru talman! När det gäller att miljön i Arktis inte förstör miljön
            runt om, som jag tror att ministern sa på ett ungefär, vill jag
            hävda att det är precis tvärtom. Det är ju vårt liv och vårt sätt
            att organisera samhället i stort som gör att vi har en temperaturhöjning
            i Arktis, till exempel. Det är ju den samlade klimatkrisen som
            gör att vi har en kris också i Arktis. Detta är inget problem
            som vi kommer att lösa regionalt, utan detta är något som vi bara
            kan lösa med samhällsförändringar och genom att nå, eller åtminst
            ­ one försöka nå, Parisavtalets mål.
          </note>
          <note>
            USA har varit ett hinder de senaste fyra åren, men samtidigt
            är det inte bara USA som kämpar för att bevara sina intressen
            i denna region. Ryssland, som vi har pratat om, hämtar hem en
            stor del av sin bnp från den arktiska regionen, och Sverige har
            också ett starkt och omfattande skogsbruk, gruvnäring och även
            energiproduktion i den arktiska regionen.
          </note>
          <note>
            När regeringen lägger fram den arktiska strategin öppnar man
            även upp för nya former av exploatering. Man tar inte avstånd
            från fortsatt olje ­ exploatering, och man öppnar också upp för
            ytterligare exploatering, med gruvdrift på djuphavsbotten. Man
            säger inte nej och stopp. Det är inte rim ­ ligt att tro att vi
            i en framtid ska kunna ta upp mer av dessa ämnen och bruka dem.
            Vi har redan tagit upp och konsumerat väl över vad jorden och
            naturen klarar av.
          </note>
          <note>
            Avslutningsvis skulle jag vilja fråga ministern varför regeringen
            i stra ­ tegin inte tydligare sätter stopp för utvinning av olja
            och varför man fort ­ sätter att hålla öppet för gruvor i djuphaven
            när riskerna är så stora.
          </note>
          <note>
            Anf. 175 Utrikesminister ANN LINDE (S) replik:
          </note>
          <note>
            Fru talman! Det förvånar mig mycket att Elin Segerlind inte alls
            verkar ha noterat att det är en ny amerikansk administration,
            att Joe Biden och Kamala Harris har utsett John Kerry till särskilt
            klimatsändebud, som sitter i det nationella säkerhetsrådet, och
            att man därmed har visat ett otroligt stort och ökat intresse,
            inte minst för Arktis. Diskussioner om själva ministerdeklarationen
            pågår redan. Vi har också fått väldigt stor uppskattning från
            många andra länder för att vi har så stor miljö- och klimatdel
            i vår Arktisstrategi.
          </note>
          <note>
            När det gäller frågan om gruvdriften anser regeringen att utvinning
            av mineral från djuphavet, inklusive Arktis, inte ska ske innan
            effekterna på den marina miljön, den biologiska mångfalden och
            mänskliga aktiviteter har blivit tillräckligt vetenskapligt beskrivna.
            Här följer vi språkbruket i EU-kommissionens strategi om biomångfald,
            som kom i maj, och slutsatserna från EU:s miljöministermöte den
            16 oktober 2020.
          </note>
          <note>
            Anf. 176 MAGNUS EK (C) replik:
          </note>
          <note>
            Fru talman! Jag har i mitt tidigare anförande, liksom kollegorna
            gjorde i utrikesdebatten i förra veckan, redogjort för Centerpartiets
            syn på de säkerhetspolitiska aspekterna här, där vi har en del
            skillnader jämfört med regeringen. Jag fick också en del klarhet
            i den fråga som kom upp i ett tidigare replikskifte, och jag skulle
            därför vilja ägna detta replikskifte åt just miljöaspekterna av
            Arktisstrategin.
          </note>
          <note>
            Min fråga till utrikesministern är: Varför tar man med resonemangen
            om grön infrastruktur? Om jag ska vara riktigt ärlig, fru talman,
            är min farhåga att man har slängt in ett värdeord som man inte
            riktigt vet eller har reflekterat över vad det betyder och vad
            det ska innebära i sammanhanget.
          </note>
          <note>
            Enligt min och Centerpartiets mening är det rimliga sättet att
            se på saken att vi har landområden i Sverige och i den övriga
            arktiska regionen där vi ska balansera de boendes rätt att utnyttja
            naturresurserna på ett hållbart sätt med urfolks rättigheter och
            med vikten av att värna en ofta sårbar miljö.
          </note>
          <note>
            När det gäller de marina resurserna och framför allt olje- och
            gasutvinningen i de marina områdena borde Sverige göra allt vi
            kan för att hålla emot där. Det finns ingenting i resonemanget
            om grön infrastruktur i Arktis som stärker det, utan snarare urholkas
            det. Det bygger i grunden på resonemanget att vi har exploaterade
            områden där vi ska värna och upprätta korridorer och på något
            vis arbeta för att naturvärdena ska finnas med lite vid sidan
            om.
          </note>
          <note>
            Det kan vara rimligt att ha detta angreppssätt i andra delar
            av Sverige och i andra delar av världen. Men då måste man också
            klara av att definiera detta.
          </note>
          <note>
            Fru talman! Jag kan säga att regeringens arbete för att försöka
            definiera de regionala handlingsplanerna för grön infrastruktur
            i de delar av Arktis som ligger i Sverige – i Norrbotten och Västerbotten
            – inte imponerar. Det finns inte en klar och tydlig definition.
            Det är inte definierat vem som ska göra vad. Och kartmaterialet
            stämmer inte med verkligheten. Detta vill jag ha svar på från
            utrikesministern.
          </note>
          <note>
            Anf. 177 Utrikesminister ANN LINDE (S) replik:
          </note>
          <note>
            Fru talman! Regeringen framhåller i strategin för den arktiska
            regionen att känsliga områden och områden med stora natur- och
            kulturvärden ska ges ett adekvat skydd. Exploateringen bör ske
            på ett sådant sätt att förluster av biologisk mångfald minimeras
            och kompenseras.
          </note>
          <note>
            Nätverk av skyddade områden som binds ihop av grön infrastruktur
            bör på sikt skapas. Det är viktigt med grön infrastruktur för
            rennäringen.
          </note>
          <note>
            I Arktiska rådet deltar Sverige bland annat i expertgrupper för
            marint områdesskydd och skydd för flora och fauna i Arktis.
          </note>
          <note>
            Anf. 178 MAGNUS EK (C) replik:
          </note>
          <note>
            Fru talman! I det första ledet av utrikesministerns replik finns
            det en ganska rimlig syn. Där beskrivs i princip det som vi vill
            se. Där tror jag att vi har en hyfsad samsyn.
          </note>
          <note>
            Men då kvarstår frågan: Varför ska man plocka in dessa resonemang?
          </note>
          <note>
            Vi kan kolla på just rennäringen i Sverige och kolla på de län
            där regeringen har gett länsstyrelsen i uppdrag att upprätta handlingsplaner.
            Det är inte så att de bidrar till att skydda naturvärden för dem
            som utnyttjar marken, oavsett om det är inom rennäring, lantbruk,
            skogsbruk eller annat. De leder bara till en ökad otydlighet.
          </note>
          <note>
            Detta är i och för sig en fråga utanför Arktisstrategin. Men
            det kan vara värt att ha med sig den. Inte ens när det gäller
            vårt eget arbete med en grön infrastruktur i Sverige klarar man
            av att reda ut definitionen av vad den innebär, framför allt vad
            den i praktiken innebär för den som använder den.
          </note>
          <note>
            Därmed kvarstår min fråga: Varför är detta viktigt att betona
            i Arktis ­ strategin?
          </note>
          <note>
            Jag har redogjort för varför jag tror att det finns en fara med
            att öppna upp detta, alltså att man urholkar det första ledet
            som var viktigt, att fak ­ tiskt se till att på alla sätt värna
            de marina miljöerna och de marina eko ­ systemen. Där vet vi att
            vi kommer att ha en svår kamp att vinna. Vi vet att det finns
            stora politiska och ekonomiska intressen som driver på för att
            plocka upp olja och gas som borde vara kvar i backen och under
            havet. Vi vet att det finns många krafter som inte på ett hållbart
            sätt vill värna de redan sårbara marina ekosystem som stressas
            av klimatförändringarna.
          </note>
          <note>
            Varför ska detta plockas in, och kan vi i så fall definiera vad
            det innebär för de marina miljöerna och för Arktis utanför Sverige?
            Där tror jag att man är svaret skyldig, eftersom man har lagt
            in dessa resonemang i Arktis ­ strategin.
          </note>
          <note>
            Jag har inte klarat av att få ett riktigt gott svar av mina kollegor
            i riksdagen på detta. De verkar mest förvånade över att frågan
            kommer upp. Det gör mig faktiskt lite bekymrad och en aning besviken.
          </note>
          <note>
            Anf. 179 Utrikesminister ANN LINDE (S) replik:
          </note>
          <note>
            Fru talman! Inför Arktisstrategin har vi konsulterat myndigheter,
            civilsamhället och inte minst de samiska organisationerna. De
            har angett att de tycker att det är väldigt viktigt med grön infrastruktur.
            Hur kan man då få ett regelverk som innebär att negativa effekter
            förhindras, till exempel när naturresurserna utvinns, och hur
            ska man hitta sätt för att kunna vara på ­ drivande i det internationella
            samarbetet för att minimera de negativa konsekvenserna och riskerna
            när naturresurserna i regionen utnyttjas?
          </note>
          <note>
            Den fråga som jag gissar ligger bakom handlar också om behovet
            av de ökade marina områdesskydden i Arktis. Vi stöder ambitionen
            att skydda 30 procent av världshavet till 2030. Detta togs upp
            här tidigare.
          </note>
          <note>
            Men mandatet för olika former av skydd är delat mellan flera
            olika organisationer. Detta arbete behöver ske i olika organisationer,
            så att man kan uppnå syftet med skyddet.
          </note>
          <note>
            Detta känns som väldigt tekniska områden, och jag tror att vi
            kommer att behöva fortsätta att diskutera detta. Det handlar om
            en balans mellan behovet av skyddet och behovet av den gröna infrastrukturen.
          </note>
          <note>
            Anf. 180 MARIA NILSSON (L) replik:
          </note>
          <note>
            Fru talman! Jag delar mycket av det som sas i utrikesminister
            Ann Lindes redogörelse för regeringens Arktisstrategi.
          </note>
          <note>
            Det som jag oroar mig något för är statsrådets återgivande av
            mötet med utrikesminister Sergej Lavrov och samtalet kring Arktis.
            Det låter bra. Men uppfattar statsrådet verkligen att det går
            att lita på utrikesminister Lavrovs ord vad gäller Arktis? Finns
            det inte risk att vi faller i samma fälla som ett antal ledare
            före oss, till exempel Josep Borrell nyligen? Vi applicerar vårt
            sätt att agera på Ryssland. Vi förstår inte den ryska regimens
            narrativ. Den ryska regimen har alltid en egen agenda. Dialog
            sysslar Ryssland med endast när det gynnar ryska intressen. För
            Ryssland är världen ett nollsummespel – någon vinner och någon
            annan förlorar.
          </note>
          <note>
            Min fråga till statsrådet är: Kan vi lita på Sergej Lavrovs ord
            om dialog i fråga om Arktis?
          </note>
          <note>
            Anf. 181 Utrikesminister ANN LINDE (S) replik:
          </note>
          <note>
            Fru talman! Man kan gå omkring och vara ständigt misstänksam
            mot allt som alla säger, inte minst från personer som kommer från
            auktoritära system. Men det skulle vara ett helt omöjligt sätt
            att bedriva någon som helst utrikespolitik om vi bara kunde samarbeta
            med dem som vi litar på till hundra procent och som vi tror har
            goda intentioner på alla områden till hundra procent. Det är därför
            som Sverige har en tvåspårspolitik när det gäller Ryssland.
          </note>
          <note>
            Å ena sidan handlar det om att vara väldigt tydlig när det gäller
            till exempel brott mot folkrätten, mänskliga rättigheter och så
            vidare som leder till sanktioner – i folkrättens fall till exempel
            när det gäller annekteringen av Krim och i MR-fall till exempel
            när det gäller sanktionerna rörande Navalnyj, som blev helt färdiga
            i dag.
          </note>
          <note>
            Å andra sidan handlar det om att ha en politik där man kan ha
            dialog och samarbete på områden när man har gemensamma intressen,
            och Arktis är ett sådant område där vi har gemensamma intressen
            av till exempel forskningssamarbete, miljösamarbete och inte minst
            mellanfolkligt sam ­ arbete. Vi har skolor i de arktiska länen
            i Västerbotten och Norrbotten som har utbyte med skolor i de arktiska
            delarna av Ryssland.
          </note>
          <note>
            Jag tror att det är bara positivt att man kan ha en dialog där
            det är av intresse för båda parter.
          </note>
          <note>
            Anf. 182 MARIA NILSSON (L) replik:
          </note>
          <note>
            Fru talman! Jag tackar för statsrådets svar på frågan. Naturligtvis
            är det inte möjligt att gå runt och vara misstänksam 24:7. Jag
            tror dock att när det gäller just relationen med Ryssland, och
            framför allt den ryska regimen, bör man ha ett ganska stort mått
            av misstänksamhet. Det är det problem som vi har och som många
            andra har när vi relaterar till Ryssland. Vi applicerar vårt sätt
            att se på världen – vårt narrativ. Vi tror att Ryssland har samma
            narrativ och samma syn på omvärlden. Det har inte Ryssland – inte
            den ryska regimen. Det ryska folket har det absolut.
          </note>
          <note>
            Det är här jag återigen kommer in på Rysslands syn att den storpolitiska
            arenan inte är ett vinn-vinnsystem utan ett nollsummespel där
            någon vinner och någon annan förlorar. Det har vi sett på många
            olika arenor runt om i världen, inte minst det senaste decenniet.
            Jag instämmer alltså i mycket av det utrikesministern säger, men
            jag vill bara inskärpa att ett visst mått av misstänksamhet är
            nödvändigt i relationen med Ryssland. Jag tycker att den mindre
            positiva delen av den så kallade dialogen Josep Borrell hade borde
            tas som exempel på vad som kan hända om man inte använder sig
            av den typen av misstänksamhet.
          </note>
          <note>
            Anf. 183 Utrikesminister ANN LINDE (S) replik:
          </note>
          <note>
            Fru talman! Jag tror inte att Maria Nilsson behöver vara det
            minsta orolig för att jag eller någon annan utrikesminister tror
            att Ryssland har samma narrativ som vi, som EU eller som något
            av EU:s medlemsländer. Så naiva är vi inte. Jag behöver knappt
            ens stå här och säga det.
          </note>
          <note>
            Det min analys bygger på är hur Ryssland agerar i Arktiska rådet,
            och där kan jag konstatera att vi kan ha ett konstruktivt samarbete
            inom områden som exempelvis klimat, hälsa och mellanfolkliga kontakter.
            Där har vi ett konstruktivt tilltal sinsemellan, och jag tror
            att det är väldigt bra att vi kan ha det.
          </note>
          <note>
            Maria Nilsson behöver inte heller vara orolig för att jag skulle
            ha någon annan syn än att Ryssland har ett annat narrativ. Första
            gången jag var på en officiell delegation i Ryssland var 1984,
            och sedan dess har jag varit där ett stort antal gånger. Det finns
            ingen som helst risk att det svenska narrativet och det ryska
            narrativet i stort är samma.
          </note>
          <note>
            Anf. 184 HÅKAN SVENNELING (V):
          </note>
          <note>
            Fru talman! Arktis är en unik del av vår planet, med ett känsligt
            natur- och djurliv som har utvecklats över lång tid under is och
            i ett kallt klimat. Arktis är hem åt drygt 4 miljoner människor,
            varav många tillhör olika urfolk som har levt i Arktis i årtusenden
            – däribland det svenska urfolket samerna.
          </note>
          <note>
            I dag är hoten mot Arktis allvarligare än någonsin tidigare.
            På få andra ställen på jorden har klimatförändringarna varit så
            omfattande och fått så dramatiska konsekvenser för såväl växtliv
            och djur som människor. I kli ­ matförändringarnas spår uppstår
            nya utmaningar. När isen smälter möjlig ­ görs utvinning av de
            naturresurser som finns, och nya transportleder öpp ­ nas upp
            genom både Nordostpassagen och Nordvästpassagen. Det innebär nya
            hot mot miljön och att risken för säkerhetspolitiska spänningar
            i regio ­ nen ökar. Framtida verksamhet i Arktis ska och måste
            bygga på försiktig ­ hetsprincipen och på respekt för människor,
            natur och planetens gränser.
          </note>
          <note>
            Norrbotten och Västerbotten ligger i Arktis, och Arktis är att
            betrakta som en del av Sverige. Klimatförändringar, miljöhot och
            säkerhetspolitiska konflikter i Arktis kommer därför att ha en
            direkt påverkan på vårt land. Trots det har debatten om Arktis
            varit i stort sett frånvarande i Sverige fram till nu. Det är
            i grunden bra att regeringen presenterar en Arktis ­ strategi
            och att den – efter mycket om och men och efter krav från bland
            annat Vänsterpartiet – kommer till riksdagen. Det tycker jag är
            en grundbult i en demokratisk förankring av en sådan här strategi.
          </note>
          <note>
            Samtidigt är det påtagligt att regeringen saknar konkret politik
            på ett större plan. Om regeringen nu menar allvar med att bekämpa
            klimatförändringen och minska de militära spänningarna i regionen
            krävs mer än bara ord. För Vänsterpartiet är det självklart att
            den svenska Arktisstrategin i första hand behöver fokusera på
            klimat och sociala förhållanden, vilket inkluderar ursprungsbefolkningarnas
            rättigheter. Sverige måste arbeta för ett hållbart nyttjande av
            Arktis resurser, minskade militära spänningar och ett ökat internationellt
            utbyte.
          </note>
          <note>
            Fru talman! Jag får säga att detta har varit en intressant debatt
            att lyssna på. Jag tycker att det har funnits tydliga skillnader
            mellan rödgröna partier och borgerliga partier. Rödgröna partier
            har många gånger lyft klimatet först och sedan pratat om vilka
            säkerhetspolitiska konsekvenser det får, medan borgerliga partier
            många gånger har börjat i den säkerhetspolitiska dimensionen och
            sedan pratat om klimatet. Samtidigt finns det en bred samsyn från
            många partier om att klimatfrågan behöver lyftas upp; vi ser till
            exempel att riksdagen stoppade uranbrytning så sent som 2017,
            och då var det Vänsterpartiet, Centerpartiet och regeringen som
            gjorde upp.
          </note>
          <note>
            Jag går över till säkerhetspolitiken, fru talman. Trots att stora
            delar av Arktis inte ligger inom något lands territorialgränser
            görs i dagsläget flera anspråk på stora delar av området. Det
            gäller Ryssland, och det gäller USA – men det gäller också Kanada,
            Norge och Danmark. Ä ven stormakten Kina har visat intresse ,
            vilket har varit uppe i debatten, för både naturtillgångar och
            transportvägar, trots att landet helt saknar arktiskt territorium.
          </note>
          <note>
            Flera av de inblandade länderna är medlemmar i Nato, och det
            har gjort att militäralliansen Nato har blivit en aktör i regionen.
            Ryssland är dock det land som har varit tydligast i sina anspråk
            genom att i augusti 2007 placera en rysk flagga på havsbottnen
            exakt på Nordpolen. Ryssland har också rustat upp flera gamla
            militärbaser på karga och obebodda öar i Arktis.
          </note>
          <note>
            Det upptrissade säkerhetspolitiska läget mellan Nato och Ryssland
            riskerar att få förödande konsekvenser. Vi vill alla att Arktis
            ska vara ett lågspänningsområde, men vi måste samtidigt prata
            klarspråk om att det nu sker en upptrappning i Arktis. Den naturliga
            lösningen på detta är ju att motverka det, och jag tycker att
            det har som har sagts i debatten om det ryska perspektivet – till
            exempel av Diana Laitinen Carlsson och utrikesministern – är intressant
            och riktigt. Jag tror att Magnus Ek hade haft nytta av Maria Nilssons
            karta över Arktis just för att peka på hur det ryska tänket är.
            Man känner sig hotad av andra.
          </note>
          <note>
            Vi vet också att man historiskt kan dra paralleller ända tillbaka
            till Kubakrisen. Arktis blev faktiskt en del av Kubakrisen när
            ett amerikanskt plan mitt under krisen lyckades flyga in över
            ryskt territorium i de norra delarna av Arktis. Det får säkerhetspolitiska
            konsekvenser.
          </note>
          <note>
            Den naturliga lösningen på detta måste vara nedrustning, ökat
            samarbete och utbyte – inte militär kapprustning. Vänsterpartiet
            menar att det är av yttersta vikt att vidhålla ett nära samarbete
            mellan samtliga länder som ingår i Arktis, och då är Ryssland
            inkluderat. Det samarbete som sker inom en rad forum är bra.
          </note>
          <note>
            Ländernas geografiska anspråk backas också upp militärt, och
            militariseringen av Arktis märks även i vårt eget land – inte
            minst genom alla dessa internationella militärövningar i norra
            Sverige. Det har varit återkommande övningar, till exempel Cold
            Response, som arrangeras inom ramen för Partnerskap för fred.
            Vi har även Loyal Arrow, som genomfördes 2009 och var den största
            flygövningen i Sveriges historia.
          </note>
          <note>
            År 2018 deltog Sverige i en av de allra största Natoövningarna,
            nämligen Trident Juncture. Övningen ägde till största delen rum
            i Norge men även delvis i Sverige och hade över 50 000 deltagare
            från mer än 30 länder. Det är klart att detta passar in i det
            ryska narrativet att det finns en hotbild från andra länder. Om
            vi inte förstår det och inte ens försöker anta det perspektivet
            kommer vi inte heller att förstå det ryska agerandet.
          </note>
          <note>
            Vänsterpartiet anser att Sverige inte ska delta i Natoledda övningar,
            då det urholkar den militära alliansfriheten. Natoövningar som
            äger rum på svensk mark, i vårt luftrum och på vårt territorialvatten
            måste upphöra, och vi i Vänsterpartiet menar att Nato inte ska
            tillåtas öva eller testa vapen ­ system inom Sveriges gränser.
            Det leder till en ökad hotbild mot Sverige då fler länder gör
            sig redo att strida i Arktis. Vänsterpartiet har därför åter ­
            kommande krävt att Sverige ska riva upp samförståndsavtalet om
            värd ­ landsstöd med Nato.
          </note>
          <note>
            I dag används just stora delar av Norrbotten som övnings- och
            testområde, både för svensk och för utländsk militär. Enligt en
            DN-artikel i helgen har antalet utländska militärer ökat med nära
            300 procent på mindre än fem år. Jag ser med oro på hur Norrbotten
            görs om till ett militärt övningsfält. En ökad verksamhet, oavsett
            om den sker med Nato, Pesco eller i andra konstellationer, riskerar
            att få negativa konsekvenser för såväl människor och miljö som
            viktiga näringsverksamheter i området.
          </note>
          <note>
            Det är av försvarspolitiska skäl även tveksamt hur Sveriges försvarsförmåga
            stärks genom att andra länder, som inte har ett kallt klimat,
            ges möjlighet att testa och öva i vårt kalla klimat. Övningsfälten
            i norr, som kallas Neat och inkluderar både Esrange och det som
            heter Vidsel Test Range i Älvsbyn, utgör Europas största militära
            övningsområde på land. Detta har utvecklats till en viktig arena
            för Natos tester av bombflygplan, drönare, missiler och andra
            vapentyper. Det är en utveckling som vi från Vänsterpartiet har
            motsatt oss under lång tid.
          </note>
          <note>
            Vi tycker att man på sikt faktiskt behöver avveckla området snarare
            än utveckla det. Ska man ta upp en tydlig konsekvens går det nämligen
            så långt att Israel, som ockuperar Palestina och återkommande
            bryter mot mänskliga rättigheter, tillåts testa sina vapensystem
            på svensk mark. Bland annat har man testat drönare i Vidsel som
            senare har använts för att bomba civila mål i Gaza. Sverige ska
            inte bidra till Israels övergrepp.
          </note>
          <note>
            I år är det 76 år sedan atombomberna fälldes över Hiroshima och
            Naga ­ saki, men kärnvapen är fortfarande en viktig del av många
            länders för ­ svarsdoktrin. Sverige har ett förflutet av aktivt
            arbete för nedrustning i all ­ mänhet och kärnvapennedrustning
            i synnerhet. Genom Sveriges historia av militär alliansfrihet
            har vi varit en unik röst för tydlig global kärnvapen ­ nedrustning.
            Som självständig och militärt alliansfri stat bör Sverige till
            ­ höra de länder som ratificerar FN:s konvention om kärnvapenförbud,
            men så är det tyvärr inte i dag.
          </note>
          <note>
            Överenskommelser om kärnvapenfria zoner är ett av de allra mest
            effektiva verktygen mot kärnvapen och mot kärnvapenspridning.
            Om län ­ der kan förvissa sig om att andra stater inte håller
            på att skaffa sig kärn ­ vapen dämpar det viljan att skaffa egna.
            I dag är stora delar av världen kärnvapenfria zoner, framför allt
            på södra halvklotet.
          </note>
          <note>
            Flera av de stater som nu visar ett allt större intresse för
            Arktis har kärnvapen. Den spända relationen mellan Ryssland och
            Nato riskerar att bidra till ökad tilltro till kärnvapnens avskräckande
            förmåga, med upprustning och terrorbalans som följd. Att Ryssland
            och USA tillsammans innehar 90 procent av alla kärnvapen och fortsätter
            att modernisera sina stridsspetsar skapar osäkerhet i vår omvärld.
          </note>
          <note>
            Kärnvapen har befunnit sig i Arktis genom de kärnvapenbestyckade
            ubåtar som flera stater innehar. Därför tycker vi att Sverige
            bör ta initiativ till en kärnvapenfri zon i Arktis.
          </note>
          <note>
            I dag hanteras gränstvister inom ramen för havsrätten, Unclos,
            efter att de fem arktiska stater som har havsgräns enats i Ilulissatdeklarationen.
            Detta har dock inneburit flera krav på utökade gränser på bekostnad
            av det som vi normalt kallar internationellt vatten. Det bästa
            hade varit om Arktis i stället, likt Antarktis, hade blivit ett
            neutraliserat och demilitariserat område med en gemensam förvaltning
            utifrån ett fördrag.
          </note>
          <note>
            Utrikesministern kommenterade att man inte har gett sig in i
            bilaterala delar i denna Arktisstrategi, men jag vill ändå kommentera
            Svalbard.
          </note>
          <note>
            Svalbard förvaltas av Norge genom Spetsbergtraktaten, som är
            100 år gamla. Avtalet slår fast att Svalbard ska vara neutralt
            och en permanent demilitariserad zon. Traktaten ger också alla
            länder som är undertecknare tillåtelse att driva verksamhet på
            ögruppen. I dag är fördraget undertecknat av drygt 40 stater,
            och det skulle kunna vara en förebild för ett framtida avtal om
            Arktis.
          </note>
          <note>
            Vänsterpartiet menar att Sverige bör ta initiativ till en konvention
            för att göra Arktis till en demilitariserad zon. Vi ser hur Svalbard
            i praktiken har utvecklats till att bara ha verksamhet från Norge
            och Ryssland, och de senaste åren har tonläget blivit allt skarpare
            mellan länderna. Det är tydligt att norrmännen behöver ökat stöd
            från sina nordiska grannländer i sin dialog med Ryssland.
          </note>
          <note>
            Sverige bedrev tidigare verksamhet på ögruppen. Vi hade kolgruvor,
            då kolet är relativt lätt att komma åt. Det är dock inte lönsamt
            och inte miljömässigt hållbart, och transporterna är jättelånga.
            Trots detta håller Ryssland fast vid sin kolbrytning.
          </note>
          <note>
            Sverige har en lång relation till Svalbard, framför allt genom
            upptäcktsresande Andrées expedition som misslyckades med att nå
            Nordpolen med luftballong. För att stödja Norges förvaltning av
            Svalbard borde Sverige därför utreda möjligheterna att etablera
            verksamhet på ögruppen, förslags ­ vis en kulturverksamhet kopplad
            till Andrée-expeditionens öde. Det tycker jag är riksdagens mest
            kreativa förslag för nedrustande diplomati, för då skulle Sverige
            kunna ställa upp på Norges sida.
          </note>
          <note>
            Fru talman! Jag går vidare till Färöarna och Grönland. Flera
            av de nordiska länderna är medlemmar i EU, men andra är det inte.
            Av regeringens skrivelse framgår det inte tydligt att varken Färöarna
            eller Grönland är medlemmar i EU. Man låter snarare påskina att
            hela Danmark är medlem. Det är naturligtvis inte korrekt och speglar
            samtidigt Danmarks koloniala historiska arv.
          </note>
          <note>
            I dag har Färöarna och Grönland uppnått visst självbestämmande
            genom folklig kamp, men det är ett självbestämmande under press.
            Nyligen bestämde sig Danmark för att utöka den militära närvaron
            på Färöarna och Grönland efter påtryckningar från USA. Ett ökat
            internationellt intresse för Arktis måste innebära ökat självbestämmande
            – inte minskat – för de människor som bor i arktiska områden såsom
            Färöarna och Grönland.
          </note>
          <note>
            Arktis drabbas i dag hårt av den klimatkris som mänskligheten
            skapat. Det anständiga är nu att inte göra det värre genom att
            utvinna fossila tillgångar som finns där, vars användning skulle
            leda till ett svårare tillstånd för regionen. Vi har nu chansen
            att göra något bättre för Arktis, och den chansen måste vi ta.
            Vårt ansvar är gentemot såväl urfolk som kommande generationer.
          </note>
          <note>
            Jag yrkar bifall till reservation 7.
          </note>
          <note>
            Anf. 185 MAGNUS EK (C) replik:
          </note>
          <note>
            Fru talman! Detta är inte en replik ämnad att försöka nå en samsyn
            i alla delar av säkerhetspolitiken – inte för att jag tror att
            det skulle vara omöjligt att jag och ledamoten Svenneling skulle
            kunna komma närmare varandra utan för att jag tror att det ska
            ganska mycket till. Jag blev dock ganska tydligt apostroferad,
            och jag vill följa upp den apostroferingen här.
          </note>
          <note>
            Jag vill inte på något vis hävda att jag skulle vara någon form
            av Rysslandsexpert. Jag är på detta område, liksom på det säkerhetspolitiska
            området i stort, på alla sätt och vis en lekman. Men jag har,
            liksom jag tror och hoppas att de flesta av oss i utrikesutskottet
            har, lagt väsentlig tid på att försöka förstå det ryska synsättet
            bättre än jag gjort tidigare. Jag har försökt att göra det i samtal
            med och med hjälp av människor som har vigt sitt professionella
            liv åt att försöka förstå det ryska agerandet, det ryska militära
            tänkandet och det ryska politiska tänkandet samt varifrån detta
            kommer.
          </note>
          <note>
            Jag tror att jag, så gott som det nu kan förväntas av en svensk
            riksdagsledamot, förstår det ryska perspektivet här. Men det är
            en väldig skillnad mellan att förstå det ryska tänkandet – att
            försöka förstå vad som menas med det – och att bekräfta det. Detta
            var också anledningen till min tidigare replik på anförandet från
            Diana Laitinen Carlsson, som jag inte tror på något vis vill förstärka
            det ryska narrativet. Det är dock lätt att man glider över i det
            om man blir alltför förstående.
          </note>
          <note>
            Jag förstår varifrån detta kommer, men jag tror inte att någon
            av oss tjänar på att vi förstärker det eller säger att det är
            ett rimligt sätt att agera att hävda att man skulle vara hotad
            till exempel längs den ryska ishavskusten.
          </note>
          <note>
            Låt oss jämföra detta med andra delar av det ryska tänkandet.
            Vi kan alla förstå hur problematiskt det blir om vi köper andra
            delar, till exempel synen att Ryssland har en historisk mission
            att återvända till en större makt och en större geografisk utbredning.
            Jag tror att vi alla förstår varifrån detta kommer, men vi är
            alla mycket försiktiga med att bekräfta det. Jag tror att det
            finns en parallell till detta – man kan förstå utan att bekräfta.
          </note>
          <note>
            Anf. 186 HÅKAN SVENNELING (V) replik:
          </note>
          <note>
            Fru talman! Det har varit intressant att lyssna på Magnus Ek
            i kväll, både i anföranden och i replikskiften – även nu.
          </note>
          <note>
            Jag tycker att det som Maria Nilsson har varit inne på också
            har varit intressant att lyssna på. Jag tycker att det är viktigt
            att som svensk politiker ändå försöka förstå den ryska björnen
            – om vi kallar dem så – och hur de tänker och resonerar, utan
            att för den skull säga att deras världsbild är korrekt.
          </note>
          <note>
            Jag tycker att det finns alldeles för mycket naivitet i den svenska
            de ­ batten. Man målar upp Ryssland som hotet om och om igen och
            ser inte hur det från den ryska sidan går att göra exakt samma
            sak med vad som sker både i Sverige och – framför allt – inom
            försvarsalliansen Nato, som höjer bnp-anslagen till 2 procent
            och har stora övningar i Rysslands närhet. Vi ser nu att Nordnorge
            – Trøndelag – får stora amerikanska bombplan. Det är ändå relativt
            nära dem som denna typ av händelser sker. Radar ­ anläggningar
            byggs också ut på Grönland och Färöarna.
          </note>
          <note>
            Det är väldigt tydligt att detta är en upptrappning gentemot
            Ryssland för att möta den ökade militära upprustningen. Ryssarna
            kan ju dock se det precis tvärtom, som att det också är ett sätt
            att hota Ryssland.
          </note>
          <note>
            Jag tror att Ryssland i en fredligare värld inte skulle känna
            ett behov av snögubbar på karga öar mitt ute i Arktiska havet.
            Det finns ändå någonting i deras narrativ som gör att de är beredda
            att sätta militär personal på obebodda öar mitt ute i ingenstans.
            Det kan ju finnas ekonomiska incitament till det, till exempel
            olja och gas, som Maria Nilsson var inne på. Men det finns såklart
            också säkerhetspolitiska dimensioner, och jag tycker att vi ska
            se dem lite bättre än vad jag tycker att en del borgerliga ledamöter
            gör. Jag tycker mig ändå höra en tendens hos Magnus Ek att försöka
            förstå dem.
          </note>
          <note>
            Anf. 187 MAGNUS EK (C) replik:
          </note>
          <note>
            Fru talman! Det är skönt att den tendensen finns, men här har
            vi också ett av problemen om vi blir alltför förstående – eller
            förstående på fel sätt, kanske man ska säga.
          </note>
          <note>
            Det är ju en gammal fin svensk tradition att vi använder kålsuparretoriken
            och säger att båda sidorna är ungefär lika goda kålsupare och
            trissar upp varandra och att det är ungefär likvärdigt. Men det
            finns vissa avgörande skillnader här. Det finns anledningar till
            att Försvarsberedningen har sagt att den utökade ryska militära
            aktiviteten i kombination med den hotfulla retoriken och de faktiska
            invasionerna och ockupationerna av grannländer till Ryssland gör
            att det här är den dimensionerande hotbilden för Sverige och i
            norra Europa. Vi skulle alla önska att det inte var så, men tyvärr
            tror jag att det är precis denna sanning vi står inför.
          </note>
          <note>
            Där har vi en väsentlig skillnad mot om vi vänder på perspektiven
            och ser det ur ryskt perspektiv. Det är inte så att Natoländer,
            Europa, EU, Sverige eller de nordiska länderna har invaderat sina
            grannländer.
          </note>
          <note>
            Vi torgför inte en retorik som hävdar att våra grannländers territorium
            egentligen är vårt eget. Och om vi talar om en fredligare värld
            ska vi också ställa oss frågan: Vad är det som gör att världen
            har blivit mindre fredlig? När vi kollar på några av de svåra
            konflikterna i Europas närområde kan vi se att Ryssland tyvärr
            ofta inte är en part som trissar ned dem, utan tvärtom är Ryssland
            med och trissar upp dem. I Syrien vet vi att ryska intressen och
            det ryska stödet till Asadregimen har försvårat, förlängt och
            förvärrat konflikten.
          </note>
          <note>
            Här har vi en grundläggande skillnad som gör att vi måste komma
            ifrån retoriken om att vi är lika goda kålsupare och att det går
            att förstå det ryska perspektivet. Visst går det förstå hur man
            kan bygga upp ett sådant narrativ, men det innebär inte att det
            är korrekt. Det gör det inte till en korrekt beskrivning av verkligheten,
            och det gör det inte till ett bra och korrekt sätt att agera.
            Det är precis detta jag menar med att jag tror att det är väldigt
            farligt om vi, om än med goda avsikter, bekräftar den typen av
            ryska narrativ.
          </note>
          <note>
            Anf. 188 HÅKAN SVENNELING (V) replik:
          </note>
          <note>
            Fru talman! Jag tycker att detta är en kväll av delvis samförstånd.
            Jag håller med i mycket av det som Magnus Ek resonerar kring.
            Det stämmer ju att Ryssland har stått för de stora aggressionerna
            med attacker på andra länder, framför allt östra Ukraina, annekteringen
            av Krim och så vidare. Så är det ju i ett historiskt perspektiv.
          </note>
          <note>
            Lite längre tillbaka har vi sett USA, Storbritannien med flera
            invadera Irak och Afghanistan. Men det ligger alltså lite längre
            tillbaka.
          </note>
          <note>
            Men man måste ha klart för sig att USA och Nato inte är helt
            fria från ansvar här. Donald Trump var den som inte skrev under
            överenskommelsen i Rovaniemi. Nu rörde den inte säkerhetspolitik
            utan framför allt klimatfrågan, men det var ändå USA som gick
            från det arktiska bordet och sa att man inte ville vara med. Det
            var inte ryssarna som gjorde det.
          </note>
          <note>
            Det är Nato som har höjt sina försvarsanslag till 2 procent i
            alla medlemsländer. Det är Donald Trump som har tryckt på för
            det och därigenom höjt hotbilden i hela världen, oavsett om det
            gäller Ryssland eller Kina. Man har höjt insatserna på det sättet.
            Nu ser vi också att den nye president Biden, som inte alls är
            den fredsduva som en del vill måla ut honom som, så sent som i
            förra veckan bombade olika typer av mål i Syrien. Detta skapar
            såklart konflikt med Ryssland, som också finns på marken i Syrien.
            Nu bombade man inga ryska mål, men det komplicerar ändå situationen
            i världen.
          </note>
          <note>
            Det jag saknar i regeringens politik är lite mer tydlig nedrustning,
            att man tittar på kärnvapenfrågan och tittar på hur man kan skapa
            kärnvapenfria zoner i det här området och om man kan skapa fler
            demilitariserade zoner. Det finns i dag demilitariserade zoner
            på Åland och på Svalbard. Jag tror att det är viktigt för svensk
            säkerhetspolitik att värna de demilitariserade zonerna just för
            att minska aggressionerna mellan stormakter som Ryssland, USA
            och Kina men också mellan oss mindre stater i den arktiska regionen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 mars.)
          </note>
          <note>
            § 22 Vattenvård
          </note>
          <note>
            Miljö- och jordbruksutskottets betänkande 2020/21:MJU 11
          </note>
          <note>
            Vattenvård
          </note>
          <note>
            föredrogs.
          </note>
          <note>
            Anf. 189 BETTY MALMBERG (M):
          </note>
          <note>
            Fru talman! Jag vill börja med att yrka bifall till vår reservation
            1, som handlar om vikten av internationella samarbeten i havsmiljöfrågor.
          </note>
          <note>
            För några år sedan fastställde FN 17 globala hållbarhetsmål.
            Två av dem rör vatten. Ett handlar om rent vatten och sanitet
            för alla, och ett riktar in sig mer på hav och marina resurser.
            Det är viktiga mål som FN:s medlemsländer har antagit, eftersom
            inget land på egen hand kan hantera de problem som exempelvis
            marint skräp och försurning ger upphov till. För en god och livskraftig
            havsmiljö krävs därför mer och konstruktivt internationellt samarbete.
          </note>
          <note>
            Men hur går det med målen då? Ja, i Sverige är det SCB som årligen
            följer utvecklingen. Och på vatten- och avloppssidan klarar vi
            det galant, men SCB påpekar samtidigt att vi måste jobba vidare
            för att säkerställa att vi även 2030 har ett dricksvatten av god
            kvalitet.
          </note>
          <note>
            Då det gäller målet om hav är läget mer bekymmersamt. Framför
            allt lyfter SCB fram problem med övergödning, farliga ämnen och
            den bedrövliga utvecklingen vad gäller vissa fiskbestånd. Ett
            ytterligare problem är att man ser tecken på att Östersjön börjar
            försuras. Hav tar normalt upp atmosfärens överskott av koldioxid,
            men på senare årtionden har omfattningen av koldioxiden blivit
            så stor att haven inte klarar mer och därför börjar bli försurade.
            Detta är något som kraftigt påverkar hela ekosystemet och den
            biologiska mångfald som haven hyser. Det är förstås oroväckande,
            och det visar på de starka samband som måste råda mellan en aktiv
            klimatpolitik och en aktiv havspolitik.
          </note>
          <note>
            Som sagt är läget gott då det gäller dricksvatten, även om vi
            under senare år faktiskt har upptäckt ett par dricksvattentäkter
            som är så kraftigt förorenade att de har måst stängas. Vi behöver
            därför göra mer för att kvalitetssäkra vattnet men också för att
            inhämta mer kunskap om vilka kemikalier vi exponeras för, hur
            farliga de är och framför allt vad vi kan göra åt dem. Därför
            vill vi moderater att det ska inrättas ett tvärvetenskapligt kompetenscentrum
            för dricksvatten.
          </note>
          <note>
            Detta kan komma väl till pass, för om två år ska vi införa en
            ny EU-lag på området. Den kommer att fastställa miniminivåer av
            vissa ä mn en som PFAS, bisfenol A och uran. Det är ett bra initiativ.
            Det nya med EU-lagen är att den också kommer att rikta krav hela
            vägen från källan till kranen. Nu gäller det att Sverige precis
            som andra länder, även om vi har ett bra vatten, vässar sig ytterligare
            och kanske till och med kan exportera sitt kunnande till andra
            länder.
          </note>
          <note>
            Jag nämnde att det blir minimikrav på PFAS. Det är ju den kemikalie
            som har orsakat stor oro och vånda för invånarna i Kallinge i
            Blekinge och om vilken det just nu pågår en rättsprocess.
          </note>
          <note>
            Vattenförsörjningen är en annan viktig fråga. De senaste åren
            har delar av Sverige drabbats hårt av torka, vilket har gett lågt
            grundvatten och sinande brunnar. Detta påverkar förstås både hushåll
            och företag väldigt svårt. Inte minst jordbruket har haft stora
            problem att klara vattenförsörj ­ ningen för sina djur. Detta
            är något som också framkommer i den rapport om lantbrukets sårbarhet
            som vi i miljö- och jordbruksutskottet härförleden publicerade.
          </note>
          <note>
            Vi måste alltså göra mer för att spara dricksvatten, och det
            borde vi kunna. I dag använder varje svensk 140 liter vatten per
            dygn, men det är faktiskt bara 1,5 procent av vattnet som används
            till matlagning eller dryck. Det vore därför bra om vi till exempel
            när vi vattnar eller spolar av saker kunde använda det som kallas
            för tekniskt vatten, som har en annan typ av rening än det högkvalitativa
            dricksvattnet. Detta skulle man kunna beakta i samband med att
            man till exempel planerar nya bostadsområden. Det tycker vi att
            man borde göra.
          </note>
          <note>
            Som sagt kommer EU snart att bidra till en bättre vattenkoll.
            En annan fråga som man har sagt att man kommer att ta upp är läckage
            av dricksvatten. Här trodde jag inte att problemen var så stora,
            men faktum är att även hos oss i Sverige läcker det mycket vatten
            ur våra ledningsnät. År 2019 låg läckaget på nivåer mellan 16
            och 25 procent. Med tanke på klimatförändringar och annat är detta
            viktigt att hålla koll på även i ett land som är vattenrikt som
            vårt.
          </note>
          <note>
            Framöver väntar nu stora behov av investeringar. Svenskt Vatten,
            som ju är kommunernas branschorganisation, uppskattar de nya kostnaderna
            till 23 miljarder kronor per år under den närmaste 20-årsperioden.
            Därför är det viktigt att regeringen nu faktiskt försöker få koll
            på hur dagens infrastruktur, trots att det är kommunalt va, kostnadseffektivt
            ska kunna anpassas till framtida utmaningar.
          </note>
          <note>
            Det är vatten in och avlopp ut. För att vi ska kunna minimera
            mängden skadligt avloppsvatten som når naturen måste vi jobba
            både uppströms och nedströms, som man säger. Vi måste jobba förebyggande
            och även hitta bättre rening vid utloppen.
          </note>
          <note>
            Detta har det satsats på. Det var bland annat den moderatledda
            alliansregeringen som drev på frågorna för att bli bättre på att
            plocka bort läkemedelsrester och vattenburna smittor från avloppsvattnet.
            Detta är en fråga som vi fortsatt driver, för det är fortfarande
            stora problem med läkemedel som kommer ut i våra hav, som Östersjön,
            och som till och med kan göra fiskarna tvåkönade.
          </note>
          <note>
            När man i dag kvalitetssäkrar vattnet tittar man på förekomsten
            av några få ämnen. Då vet vi ändå att det finns 180 000 registrerade
            ämnen i EU. Här måste vi alltså ha bättre koll och ta reda på
            vad som händer med så kallade coc k taileffekter, då flera kemiska
            ämnen riskerar att samverka på ett negativt sätt.
          </note>
          <note>
            Mer kunskap måste hämtas in och användas proaktivt, som nu när
            man tittar på virus i avloppsvatten och på det viset kan använda
            det som indikator för utbrotten av covid.
          </note>
          <note>
            Men frågan om teknik och krav för avloppsrening måste också hanteras
            utifrån situation. I dag ställs mycket höga krav på rening av
            enskilda avlopp, trots att miljönyttan inte över huvud taget motsvarar
            kostnaderna för åtgärderna. I dag kan det kosta mellan 70 000
            och 150 000 att åtgärda ett avlopp. Det är mycket pengar som gör
            att många har tvingats lämna hus och hem. Det är inte rimligt.
            Ändå motsvarar utsläppen från dessa fastigheter kanske bara 6
            procent av Sveriges totala utsläpp av fosfor. Det är en intressant
            faktor.
          </note>
          <note>
            Det är intressant, för samtidigt finns det vetenskapliga studier
            som säger att om hänsyn skulle tas till den självrening som dessa
            avlopp gör när det gäller både fosfor och andra föroreningar –
            det kallas för markretention – så skulle kraven på renoveringarna
            inte behöva vara så omfattande som de är i dag. Vi moderater förvånas
            över att myndigheterna inte agerar mer utifrån evidens och beprövad
            erfarenhet. Här borde krafttag tas och ett rimlighetsrekvisit
            införas.
          </note>
          <note>
            Avslutningsvis, fru talman! Som framgår av mitt anförande vill
            vi hävda att det behövs mer kunskap om vatten. Vi är därför tacksamma
            för den satsning som regeringen har presenterat i forskningspropositionen,
            där man talar om att inrätta ett nationellt program för hav och
            vatten. Det skrev vi om redan i vår kommittémotion. Vi hoppas
            och tror på detta, och vi plussar faktiskt på pengar när det gäller
            just den frågan. Detta är nämligen ett område som är oerhört väsentligt
            för all befolkning på hela vår jord.
          </note>
          <note>
            Anf. 190 MARTIN KINNUNEN (SD):
          </note>
          <note>
            Fru talman! Vi debatterar i dag vattenvård. Det är kanske den
            allra viktigaste frågan vi har att handskas med. Vatten, och framför
            allt rent vatten, är ju en förutsättning för liv och för att mänskligheten
            ska kunna fungera på den här planeten.
          </note>
          <note>
            Och så länge det finns liv på den här planeten kommer också våra
            vattendrag att påverkas i någon omfattning. Vi kan se på vår egen
            region. Det bor 90 miljoner människor inom Östersjöns avrinningsområde.
            De flesta bor i den södra delen av regionen, och det enskilt största
            landet är Polen. Detta är en av de mer industrialiserade regionerna
            i världen. Det handlar om välmående länder med hög bruttonationalprodukt
            som producerar sto ­ ra värden årligen. Det påverkar naturligtvis
            våra hav. Det finns 3 000 reningsverk i denna region. Vissa används
            av miljoner människor och andra av mycket få.
          </note>
          <note>
            Detta understryker vikten av internationellt arbete. Oavsett
            vilken politik vi bedriver här i riksdagen kan vi inte lösa problemet
            enbart här.
          </note>
          <note>
            Fru talman! Det är positivt att detta också har varit i fokus
            för utskottets arbete. I fjol riktade riksdagen ett tillkännagivande
            om att Sverige ska dri ­ va på för att öka det internationella
            samarbetet inom Ospar och Helcom. Vi väntar fortfarande på återrapportering
            om detta, men det är ett bra fokus som riksdagen har haft.
          </note>
          <note>
            Det känns också viktigt att ta upp Miljömålsberedningens arbete
            som slutredovisades för ett par månader sedan. Vi har presenterat
            ett betänk ­ ande där det till största delen är stor enighet över
            partigränserna. Det handlar om nya etappmål för återföring av
            växtnäring och marint områdes ­ skydd. Det handlar också om förenklingsarbete
            och förslag som ska göra samverkan mellan myndigheter och regering
            bättre. Under Miljömålsberedningens arbete visade det sig, i alla
            fall för mig, att det har funnits ett problem med att både sittande
            och tidigare regeringar inte har tagit fullt ansvar för politiken.
            Mycket har skyfflats runt mellan myndigheter, som i sin tur ogärna
            har velat skyffla saker tillbaka till Regeringskansliet.
          </note>
          <note>
            Det är komplicerat att arbeta med vattenvårdsfrågorna. Sveriges
            påverkan är inte avgörande på något sätt. En åtgärd får inte effekt
            på kort sikt, utan det tar i regel åtskilliga år. Frågorna är
            heller inte utan intressekonflikter.
          </note>
          <note>
            Samtidigt som vi vill att det ska produceras mer mat är det ett
            faktum att ju mer vi brukar jorden, desto svårare blir det att
            minska påverkan på våra vatten. Särskilt omfattande är problemen
            i exempelvis Polen som har jordar som kräver mycket tillsatser.
            Det är också många och små gårdar. Ju fler aktörer som brukar
            jorden, desto svårare blir det naturligtvis att uppnå beteendeförändringar.
          </note>
          <note>
            Just intressekonflikterna är avgörande när det kommer till dessa
            frågor. Vi har en levande landsbygd med ökad svensk matproduktion,
            och vi har arbetet mot näringsläckage. Vi har förbättringar av
            avloppen hos enskilda till förmån för kommunala avloppssystem
            och modernisering av befintliga samtidigt som vi har oerhört höga
            kostnader för de enskilda. Människor får kanske gå från hus och
            hem för att de inte har råd. De kanske inte kan höja bolånet eftersom
            de är för gamla eller eftersom deras hus på landsbygden inte är
            värt tillräckligt mycket.
          </note>
          <note>
            Vi har intressekonflikter när det gäller transporter till havs
            för att förbättra luftkvalitet och minska utsläpp. Det stör samtidigt
            livet i våra hav och försämrar kvaliteten på våra vatten.
          </note>
          <note>
            Fru talman! Jag vill passa på att yrka bifall till reservation
            9. Det är en fråga där vi ser att det inte finns många intressekonflikter.
            Det handlar om EU:s vattendirektiv och den svenska implementeringen.
          </note>
          <note>
            I takt med tekniska framsteg, större befolkning och ökade krav
            på rening krävs det framöver förnyelse av de svenska reningsverken.
            Vi behöver få möjlighet att avskilja såväl fler näringsämnen som
            läkemedelsrester, och reningsverken måste höja sin kapacitet.
            EU:s vattendirektiv är i dag ett hinder i det här arbetet, och
            det har fattats domslut som inneburit att reningsverk inte kan
            byggas i den omfattning som krävs för att möjliggöra effektiv
            och maximal rening.
          </note>
          <note>
            Direktivet hindrar i dag investeringar i ny avancerad teknik
            som kan göra rening av läkemedelsrester möjlig samtidigt som regelverket
            gynnar mindre effektiva anläggningar. Här är det viktigt att Sverige
            och regering ­ en agerar inom ramen för EU-samarbetet för att
            förändra vattendirektivet så att miljöskyddande verksamheter som
            avloppsreningsverk och andra miljöåtgärder i samhället alltid
            ska kunna tillåtas.
          </note>
          <note>
            Anf. 191 MAGNUS EK (C):
          </note>
          <note>
            Fru talman! Jag vill inleda med att yrka bifall till reservation
            4 under punkt 3.
          </note>
          <note>
            Sverige är ett land som på alla sätt och vis är präglat av vatten
            genom de sjöar, hav och vattendrag som gett oss mat, försörjning
            och våra viktigaste färdvägar genom större delen av vår historia.
            Att vi över huvud taget står här på Helgeandsholmen och debatterar
            beror i grund och botten på vikten av att kontrollera vattenvägen
            som går utanför riksdagens panoramafönster.
          </note>
          <note>
            Vi är också påverkade av vattnet eftersom Sverige i grunden är
            ett vattensjukt land. Vi har fullt av myrar, kärr, våtmarker,
            mossar, gölar och andra vattensamlingar som det svenska språket
            har ord för. Verkligheten för alla generationer svenskar före
            vår egen är präglad av hårt arbete för att dika ur, dämma upp,
            sänka, höja, kontrollera och leda bort vatten. Vatten har varit
            lika delar resurs och bekymmer.
          </note>
          <note>
            För oss, fru talman, är situationen en annan. Rent vatten, tillgängligt
            vatten under perioder med lite nederbörd och livskraftiga marina
            eko ­ system är inte och kommer inte att vara en självklarhet.
            Tvärtom är det en allt viktigare och mer dyrbar resurs även här
            i Sverige.
          </note>
          <note>
            Klimatförändringarna gör att såväl torksomrar och skogsbränder
            som översvämningar och extrema nederbördsmängder kommer att bli
            allt vanligare. Detta blir också svårt att hantera i ett land
            där hanteringen av vatten oftast har inneburit att dika ur och
            få ut vatten så fort det bara går till hav och stora sjöar. Såväl
            ur samhällssäkerhetssynpunkt som för biologisk mångfald och jordbruket,
            liksom för att minska övergödning och marin nedskräpning, är det
            av stor vikt att få till fler våtmarker, dämmen och lager för
            vatten i landskapet.
          </note>
          <note>
            Centerpartiet har därför i budgetsamarbetet försökt att stärka
            de ekonomiska satsningarna på fler våtmarker. Det är jag stolt
            och glad över, men ett stort arbete kvarstår, både när det gäller
            att förbättra möjligheterna att anlägga bevattningsdammar och
            ta del av medel för att anlägga våtmarker och för att förstärka
            satsningar med de godaste resultaten, till exempel arbetet med
            LEVA-samordnare som ser till att vi får ut och genomför åtgärder
            för fler våtmarker och mer stående vatten i landskapet.
          </note>
          <note>
            Fru talman! Vattenvården handlar självklart inte bara om att
            få mer stående vatten på rätt ställen i det svenska landskapet.
            Minst lika viktigt är att säkra tillgången till rent vatten och
            att rena det vatten vi använt i industrier och hushåll. En stor
            utmaning är att det svenska va-systemet är för ­ åldrat. Det är
            ofta infrastruktur från 50 ‑ , 60- och 70-talen som är i stort
            behov av både nyinvesteringar, där vi bygger nytt, och reinvesteringar
            utöver det befintliga.
          </note>
          <note>
            Systemet är också satt under en ständigt ökad press på grund
            av klimatförändringarna. Sakkunniga bedömare uppskattar investeringsbehovet
            i det svenska va-nätet till runt 20 miljarder per år under 20-talet.
            I dagsläget projekterar vi för 16 miljarder, men vi bygger bara
            för 11 miljarder. Vi kan alltså räkna med ungefär en fördubbling
            i investeringar i de svenska va-näten om vi ska klara av att möta
            behoven, klimatanpassa och klara miljömålen. Nu hävdar jag inte
            att någon här i kammaren skulle vara onykter på något vis, men
            det här är ett investeringsbehov som borde får fler av oss att
            nyktra till lite och också inse vilken stor politisk vilja som
            kommer att krävas, detta för en infrastruktur som liksom inte
            ligger i dagen och därmed inte heller ligger särskilt högt upp
            i det allmänna medvetandet. Ändå är den helt avgörande för att
            vårt moderna samhälle ska fungera.
          </note>
          <note>
            Centerpartiet vill se över möjligheterna att fondera medel inom
            va-kollektivet för reinvesteringar, men också öppna upp för möjligheten
            att ta in privata investeringar från till exempel långsiktiga
            finansiärer som pen ­ sionsfonder – som faktiskt är riktigt sugna
            på att kunna investera lång ­ siktigt i den här typen av projekt.
            Den möjligheten finns dock inte i dags ­ läget.
          </note>
          <note>
            Vi vill också se över möjligheterna att samverka för att kunna
            samla de ekonomiska musklerna och den kompetens som krävs för
            att klara av de här projekten, inte bara för att bibehålla standarden
            utan också för att höja den.
          </note>
          <note>
            På längre sikt vill vi också, om det är nödvändigt, se över möjligheterna
            till en form av allmän eller regional vattenavgift. Rent vatten
            och en fungerande vattenrening, mina vänner, är nämligen inte
            en resurs som vi kan räkna med, utan det är någonting som vi kommer
            att behöva investera i.
          </note>
          <note>
            Det handlar självklart inte heller bara om att klara vattenreningen
            som den sett ut hittills. Vi vet att vi måste höja standarden
            för att kunna rena ut läkemedel, hormonstörande ämnen och mikroskräp.
            Även om det är så att de stora påfrestningarna på till exempel
            Östersjön kommer från andra utsläppskällor kommer vi att behöva
            göra vår del om vi ska klara miljömålen. Det räcker inte med att
            peka på någon annan, utan vi måste både sätta en förväntan på
            våra grannar och samtidigt klara vårt eget beting. Det jag har
            talat om i dag, fru talman, handlar bara om att klara av vårt
            eget beting.
          </note>
          <note>
            Till detta måste vi inse att va i framtiden inte bara handlar
            om att rena ut och lagra bort utan faktiskt också om att återanvända
            gödningsmedel, mullämnen och annat. Om ni inte har tagit intryck
            av det än kan jag säga att en glosa som jag är säker på att vi
            alla i den här salen kommer att nämna i talarstolen under nästa
            mandatperiod är ”cirkulärt va”, alltså möjligheten att se på det
            här som en del i ett cirkulärt system där vi inte bara klarar
            av att återanvända en enda resurs – rent vatten – utan faktiskt
            också alla de resurser som flödar i va-systemen i dagsläget.
          </note>
          <note>
            Fru talman! Till sist vill jag också nämna något om de tickande
            miljöbomber som vi har i det svenska samhället: gamla miljösynder
            från 1900 ‑ , 1800- och ibland till och med 1700-talet. Ibland
            är de små till omfattningen. Det kan handla om gamla marinor,
            båtuppläggningsplatser eller varv där man först har använt blyhaltig
            tjära och sedan giftig bottenfärg, något som man fortsatt med
            in i våra dagar. Detta är små tickande miljöbomber, men när man
            lägger samman alla innebär de ett stort hot för våra sjöar och
            vattendrag.
          </note>
          <note>
            Det kan också handla om riktiga miljöskulder som gifttunnor i
            Gävlebukten, stridsmedel i Blekingedjupet eller krom från garveriet
            i Valdemarsvik, där jag själv kommer från. Just garveriet i Valdemarsvik
            och Valdemarsviken är ett exempel på att det går att ta tag i
            de här gamla miljöskulderna och göra så gott vi kan för att plocka
            bort det som är farligt, försöka lagra det på ett bättre sätt
            och hantera de tickande miljöbomber som finns innan de detonerar
            och blir nya miljöskador.
          </note>
          <note>
            Det är viktigt att vi tar både de stora projekten och de små
            och försöker att reda upp dem. Det kan ibland verka övermäktigt
            att reda upp de stora, samtidigt som det blir en större vinst
            när vi gör det. Men vi måste kunna klara av båda delarna.
          </note>
          <note>
            Anf. 192 KJELL-ARNE OTTOSSON (KD):
          </note>
          <note>
            Fru talman! Den 15 januari överlämnades Miljömålsberedningens
            betänkande Havet och människan till dåvarande klimat- och miljöminister
            Isabella Lövin. I sammanfattningen till betänkandet skriver vi:
            ”Miljömålsberedningens ambition har varit att strategin inte ska
            förstärka målkonflikter utan att snarare integrera och harmonisera
            målen för olika verksamheter.” Jag hoppas innerligen att den intentionen
            följer utredningen på den fortsatta resan fram till proposition
            och beslut och inte bara i det betänkandet utan allt inom detta
            viktiga område som vi nu debatterar.
          </note>
          <note>
            I vårt arbete i Miljömålsberedningen har stort fokus, av självklara
            skäl, legat på Östersjön och de utmaningar som finns där. Kristdemokraterna
            vill att Sverige går i täten för ett gemensamt ansvarstagande
            för Östersjöns miljö. Östersjön är ett världsunikt bräckvattenhav
            med ett särskilt eko ­ system. Oregelbundna variationer i saltvatteninflödet
            medför instabila villkor för arterna som finns där, och den långsamma
            vattenomsättningen gör att gifter och andra kemikalier inte rinner
            ut ur innanhavet i någon större omfattning utan stannar kvar och
            anrikas där.
          </note>
          <note>
            Dessa omständigheter gör att det är motiverat att ta särskilda
            hänsyn till Östersjöns miljö och djurliv. För att hantera miljöutmaningarna
            är det nödvändigt med ett nära samarbete mellan kuststaterna.
            Dessa bör solidariskt finansiera sådana kostnadseffektiva miljöåtgärder
            som gynnar Östersjöns gemensamma miljö.
          </note>
          <note>
            Det är mycket viktigt att EU:s ramdirektiv för vatten genomförs
            i alla Östersjöländer och att Ryssland tydligt involveras i detta
            arbete. Alla berörda länder bör också intensifiera arbetet med
            att identifiera och sanera källor till dioxin, kadmium och PCB.
            Dessa gifter skadar allvarligt Östersjöns djurliv.
          </note>
          <note>
            Fru talman! För drygt ett år sedan besökte Miljömålsberedningen
            Helsingfors. Där fick vi då höra hur de investeringar som har
            gjorts bland annat med hjälp av Nordiska investeringsbanken för
            att rena floden Neva, som har sitt utlopp vid Sankt Petersburg,
            har gjort stor skillnad, vilket kunde märkas i vattnen utanför
            Helsingfors. Det är, fru talman, enligt vårt sätt att se helt
            korrekta satsningar. Självklart ska vi sopa rent framför egen
            dörr, men om vi ska nå målen måste vi ta de största utsläppen
            först. Då är ett samarbete runt Östersjön helt avgörande eftersom
            vi fortfarande ser många skulder inte minst sedan kommunismens
            tid i Östeuropa.
          </note>
          <note>
            Trots att utsläppen av fosfor och kväve till Östersjön nådde
            sitt maximum omkring 1980 fortsätter innanhavet att plågas av
            övergödningsproblem. De återkommande algblomningarna sommartid
            är ett av tecknen på att Östersjön inte mår bra. 15 procent av
            botten betraktas som död i den bemärkelsen att bara bakterier
            överlever där. Närmare 30 procent av havsbotten lider av allvarlig
            syrebrist. Den främsta orsaken är övergödning från avlopp och
            jordbruk, och den största delen av föroreningarna i Östersjön
            kommer via floderna.
          </note>
          <note>
            I nom Östersjöns avrinningsområde lever 90 miljoner människor
            . Det är viktigt att investeringar i avlopp och utvecklingen av
            jordbruket kring innanhavet sker med stor hänsyn till miljön.
            Vi föreslår därför bland annat att ett system med överlåtbara
            utsläppsrätter för kväve och fosfor bör prövas i Östersjön. Det
            behövs även ett fortsatt arbete för att minska övergödningen av
            vattendrag och hav genom ett mera hållbart brukande, bland annat
            via insatser som Greppa näringen. Hållbara gödningsmetoder behöver
            utvecklas, inte bara utifrån miljösynpunkt utan även ur självförsörjningssynpunkt.
          </note>
          <note>
            Fru talman! Utefter de svenska kusterna finns många förlista
            vrak. Flera av dessa läcker olja, vilket skadar miljön. Flera
            vrak har också kemiska stridsmedel ombord, vilka utgör ett arbetsmiljöhot
            mot yrkesfisk ­ arna.
          </note>
          <note>
            Sedan hör vi ofta från denna talarstol om andra exempel. Det
            kan vara gifttunnorna i Sundsvallsbukten, som ingen vill kännas
            vid. För de flesta vrak eller dumpade gifter som utgör potentiella
            miljöhot är det svårt att identifiera vem som är ansvarig ägare.
            Det finns för närvarande ingen myndighet i Sverige som har det
            övergripande ansvaret för läckande vrak.
          </note>
          <note>
            I en departementsskrivelse från 2015 har man föreslagit lagändringar
            för att tydliggöra ansvaret, men ännu har de inte resulterat i
            ny lagstiftning. Det är angeläget att sjölagen ändras så att ansvaret
            för läckande vrak tydliggörs. I december 2017 utfärdade regeringen
            en förordning om vrak med kompletterande bestämmelser till sjölagen.
            Det är positivt men inte tillräckligt eftersom förordningen inte
            berör äldre vrak utan tydlig ägare.
          </note>
          <note>
            Fru talman! Kristdemokraterna vill att avloppsreningsverk ska
            utrustas med avancerade reningsmetoder som klarar av att reducera
            läkemedelsrester och andra föroreningar som reningsverken i dag
            inte är kapabla att rena med nuvarande processer. Detta kan exempelvis
            göras genom pilotprojekt runt om i landet.
          </note>
          <note>
            Naturvårdsverket fick i december 2015 i uppdrag att i nära dialog
            med flera myndigheter utreda förutsättningarna för användning
            av avancerad rening i syfte att avskilja läkemedelsrester från
            avloppsvatten för att skyd ­ da vattenmiljön. Uppdraget redovisades
            i april 2017. Naturvårdsverket konstaterar i rapporten att det
            finns ett behov av att införa avancerad rening av läkemedelsrester
            i avloppsvatten. Sådan rening skulle dessutom medföra rening av
            andra oönskade ämnen.
          </note>
          <note>
            Dyra krav ställs i dag på enskilda avloppsägare trots att det
            finns betydligt mer kostnadseffektiva åtgärder som kan göras.
            Men det är för staten ”gratis” att höja kraven på enskilda eftersom
            dessa får stå för kostnaden själva. För att nå miljömålen vore
            det betydligt billigare om skattebetalarna gemensamt finansierade
            kostnadseffektiva åtgärder, exempelvis strukturkalkning av åkermark.
            En uppgradering av enskilda avlopp kostar 10 000–25 000 kronor
            per kilo minskat fosforutsläpp. På många håll där kommunerna med
            stöd av Havs- och vattenmyndigheten kräver att nya avloppsanläggningar
            installeras är det tveksamt om det över huvud taget blir någon
            miljönytta eftersom fosforn stannar i marken innan den når vattendraget.
            Kostnadseffektiviteten för åtgärder i kommunala avloppsreningsverk
            ligger omkring 2 000 kronor per kilo fosfor.
          </note>
          <note>
            Stor kostnadseffektivitet finns för investeringar som förebygger
            så kallade bräddningar, vilket innebär att reningsverket släpper
            förbi vattnet utan att rena det. Att investera i nya avlopp kostar
            150 000–200 000 kronor för den enskilde. För Sverige som helhet
            styr reglerna om enskilda avlopp investeringar på tiotals miljarder
            kronor. Det är därför demokratiskt rimligt att dessa regler blir
            föremål för politisk prövning utifrån olika mål. I dag handlar
            det om enskilda kommunala tjänstemän som gör tolkningar av en
            allmänt hållen lag samt i föreskrifter och allmänna råd på myndighetsnivå.
            Och i dag är det verksamhetsutövaren som är skyldig att visa att
            miljöskyddskraven uppfylls. Det vore rimligt om det när det gäller
            ett enskilt privat hushåll är det offentliga som har bevisbördan
            för att hushållet orsakar en negativ miljöpåverkan.
          </note>
          <note>
            I det dagliga livet tänker sig nog inte medborgaren att den privata
            bostaden utgör en verksamhet. Kristdemokraterna anser därför att
            det ska införas ett skaderekvisit i va- och miljölagstiftningen,
            vilket innebär att kommuner och statliga myndigheter måste kunna
            påvisa att det sker en otillåten miljöpåverkan innan man kräver
            att den enskilda fastighetsägaren ska genomföra en dyr investering.
            Det finns dessutom nu en dom från mark- och miljödomstolen i Växjö
            gällande enskilda avlopp där det framgår att mer ingripande åtgärder
            än vad som behövs inte får tillgripas. Vidare framgår det att
            för att ett föreläggande eller ett förbud enligt denna paragraf
            ska kunna ges krävs att en skada eller olägenhet har konstaterats.
            Man menar alltså att det ligger på kommunen att påvisa skada eller
            olägenhet. Den omvända bevisbördan som vi önskar är således på
            god väg tack vare dom ­ stolen även om regeringen tydligt stretar
            emot vad gäller förtydligande i lagen.
          </note>
          <note>
            Många ej godkända enskilda avlopp ägs av äldre personer eller
            andra med små ekonomiska resurser. Investeringen för att installera
            ett godkänt avlopp kan vara orimligt betungande eller omöjlig
            att genomföra för dessa fastighetsägare. Vi föreslår därför att
            statliga lånegarantier till dessa fastig ­ hetsägare ska subventioneras.
            Det är den enskildes avgift för lånegarantin som ska kunna sättas
            ned.
          </note>
          <note>
            Jag började med haven och vill avsluta där, fru talman.
          </note>
          <note>
            Det brukar ofta talas om nedskräpningen i haven och att den absolut
            största delen kommer från floder i Asien och Afrika. Vi har därför
            valt att ansluta oss till en reservation från Moderaterna om att
            regeringen ska verka i FN för ett dekret om att snarast få stopp
            på den marina nedskräpningen av de tyngst belastade floderna i
            Asien och Afrika. Jag vill med anledning av detta yrka bifall
            till reservation nummer 11. Som tidigare har sagts måste vi ta
            de största utsläppskällorna först. Det är de som gör störst verkan.
          </note>
          <note>
            Anf. 193 NINA LUNDSTRÖM (L):
          </note>
          <note>
            Fru talman! Inledningsvis vill jag yrka bifall till Liberalernas
            reserva ­ tion 7 om enskilda avlopp. Självfallet står vi bakom
            alla våra reservationer.
          </note>
          <note>
            Jag kommer främst att tala om enskilda avlopp, och i slutet kommer
            jag att beröra Östersjön och de viktiga havsmiljöfrågorna.
          </note>
          <note>
            Fru talman! Frågan om enskilda avlopp engagerar många boende.
            Det är ett område där det behövs mer kunskap i form av nationell
            rådgivning och ökad tydlighet om lösningar. Varför behövs mer
            kunskap och nationell rådgivning? De t är grundläggande för vilka
            lösningar som finns och som kan skapas. Kunskapen påverkar också
            framtiden.
          </note>
          <note>
            Fastighetsägare behöver tillgång till kunskap. Men beslutsfattare
            behöver också tillgång till mer kunskap, inte minst om de senaste
            rönen, till exempel om markretention.
          </note>
          <note>
            En utredning redovisades den 28 maj 2018 i betänkandet Vägar
            till hållbara vattentjänster . Den bereds just nu i Regeringskansliet.
          </note>
          <note>
            Enligt det betänkande som vi nu debatterar avser regeringen att
            återkomma med en proposition. Den skulle ha kommit i går.
          </note>
          <note>
            Utskottet besvarar Liberalernas förslag om enskilda avlopp med
            att man ”välkomnar eventuella förändringar som kan bidra till
            att förtydliga regelverket för enskilda avlopp och som gör det
            enklare för fastighetsägare att göra rätt”. Utskottets majoritet
            säger att man i avvaktan på den kommande propositionen lämnar
            motionen utan åtgärder. Jag hade gärna välkomnat att fler som
            nu har varit uppe i debatten också hade röstat på och ställt sig
            bakom Liberalernas förslag i betänkandet.
          </note>
          <note>
            Fastigheter på landsbygden och glesbygden har många gånger egna
            avloppslösningar. Det är problematiskt att försörja med kommunalt
            vatten och avlopp när det handlar om glesa lokaliseringar och
            långa avstånd. Därför behövs de enskilda avloppen.
          </note>
          <note>
            Sveriges mest tätbebyggda kommun, Sundbyberg, har 5 819 invånare
            per kvadratkilometer. Om hela Sverige skulle ha samma befolkningstäthet
            som Sundbyberg skulle Sverige ha 2,4 miljarder invånare. Arjeplog
            har den lägsta befolkningstätheten. Där bor 0,2 invånare per kvadratkilometer.
            Det säger sig självt att när Sverige ser så olika ut ställs det
            stora krav på de lösningar vi skapar för fastighetsägarna på olika
            håll i Sverige. Det är dyrt att dra fram kommunalt va. Ändå har
            många fastighetsägare ordnat alldeles utomordentliga lösningar
            utifrån omständigheterna.
          </note>
          <note>
            Om lösningen med små avlopp och enskilda avlopp fungerar, varför
            ska den bytas till kommunal anslutning? Det är en fråga som engagerar
            väldigt många fastighetsägare. Dessutom är det, som många har
            varit inne på i debatten, svårt att finansiera kommunal anslutning
            om fastighetsvärdena är låga, oavsett om det kanske gör att värdet
            ökar lite. Många upplever också att det är svårt att få lån för
            att göra investeringen.
          </note>
          <note>
            Lokala lösningar ska självfallet vara välfungerande och tillräckliga
            för att omhänderta avloppsvattnet lokalt på ett korrekt sätt som
            begränsar utsläppen av näringsämnen i den lokala vattenmiljön.
            De krav som ställs på små avlopp måste vara rimliga i förhållande
            till nyttan för hälsan och miljön. Förutsättningarna och de problem
            som avloppen för med sig skiljer sig åt för olika fastigheter.
            Kraven får inte leda till orimliga kostnader i förhållande till
            nyttan.
          </note>
          <note>
            Många fastighetsägare kan känna stor oro för vilka skyldigheter
            de har, även när fastighetsägarna gör sitt yttersta för att anlägga
            lösningar som ska uppfylla alla krav. De vill ju ha goda lösningar.
            Det handlar om deras egen livsmiljö.
          </note>
          <note>
            I dag finns det de som känner att de har kommit i kläm i vårt
            system. Det är fastighetsägare som inte vet hur de ska kunna påverka
            sin situation. Det är ju fastighetsägaren som får stå för konsekvenserna
            av myndighetsbesluten.
          </note>
          <note>
            Fru talman! Krav såväl som tekniska möjligheter förändras över
            tid. Det är fastighetsägaren som ska visa att anläggningen är
            rätt placerad, att den renar tillräckligt, att den inte stör vattentäkter,
            att den sköts och underhålls på rätt sätt och att den fungerar
            som avsett under driften. Av Havs- och vattenmyndighetens vägledning
            framgår dock att det inte går att ställa obegränsade krav på den
            fastighetsägare som har ett enskilt avlopp, vilket fastighetsägare
            kan uppleva. Även innan kommunen ställer krav på utredning ska
            proportionalitetsregeln beaktas. Fastighetsägaren har ansvaret
            för sitt avlopp, men samtidigt måste kostnaderna vara rimliga
            i förhållande till nyttan.
          </note>
          <note>
            Statens roll bör vara att underlätta för enskilda fastighetsägare,
            ofta ägare av småhus och fritidsfastigheter, att göra rätt. Det
            behövs nationell rådgivning som den som avser att vidta åtgärder
            för sitt avlopp ska kunna vända sig till och få råd. Rådgivning
            gör det enklare för fastighetsägare att göra rätt. Man kan också
            studera hur andra länder, inte minst grannlandet Finland, har
            hanterat samma utmaningar.
          </note>
          <note>
            När det gäller lösningarna och konsekvenserna bör man beakta
            de särskilda förutsättningarna för boende och företag på landsbygden
            och i glesbygd. Det är ju klart att utmaningarna i en tätbebyggd
            kommun som Sundbyberg är av en annan art, vilket också tidigare
            talare har varit inne på. Där är det tätheten och nyproduktionen
            som ökar belastningen på systemet. Men för att människor ska kunna
            bo i hela landet, även i landsbygd och glesbygd, måste våra system
            och beslut beakta deras verklighet.
          </note>
          <note>
            Fru talman! Jag väntar med stort intresse på svaret på den skriftliga
            fråga som jag har ställt till miljö- och klimatminister Per Bolund
            om just enskilda avlopp. Jag hade hoppats att det skulle ha kommit
            fram till den här debatten. Men det finns all anledning att återkomma.
            Frågan berör väldigt många människor.
          </note>
          <note>
            Fru talman! Jag ska avsluta med att tala om Östersjöns stora
            miljöproblem. Döda havsbottnar saknar syre, vilket innebär att
            miljön blir obeboelig för havets djur. Övergödningen i Östersjön
            skapar stora algblomningar. Det ger stora mängder alger som sjunker
            till havsbotten när de dör och förbrukar syre under nedbrytningsprocessen.
          </note>
          <note>
            Våra insatser för att skapa förutsättningar för ett renare Östersjön
            är alldeles nödvändiga. Det kräver också politiskt engagemang
            och politiska beslut. Liberalerna vill gärna fokusera på forskning
            inriktad på att hitta lösningar för att syresätta döda havsbottnar.
            Det arbetet behöver fortsätta och göras tillsammans med andra
            inom EU, för att vi ska få ett renare Östersjön.
          </note>
          <note>
            Anf. 194 MARKUS SELIN (S):
          </note>
          <note>
            Fru talman! Inledningsvis har jag ett meddelande om att miljö-
            och jordbruksutskottets förste vice ordförande Maria Gardfjell
            från Miljöpartiet inte är här för att delta i denna debatt. Det
            beror på läget i samhället och på att hon vill minimera resandet.
          </note>
          <note>
            Fru talman! En god minnesregel är att vi överlever i tre veckor
            utan mat, i tre timmar utan skydd mot naturens krafter, i tre
            minuter utan syre och i tre dagar utan vatten. I dag talar vi
            här i kammaren om vårt vatten då vi behandlar miljö- och jordbruksutskottets
            betänkande 11 om vattenvård.
          </note>
          <note>
            Det är viktigt att vi värnar luft, mark och vatten som en helhet,
            eftersom föroreningarna förr eller senare hamnar i vattnets kretslopp.
            Av Sveriges 16 miljökvalitetsmål handlar hälften på ett eller
            annat sätt om vårt vatten. Även här i Sverige påminns vi tyvärr
            emellanåt om skörheten i kretsloppen då gifter hittas i vårt vatten
            eller när vi ställs inför risken för torka och vattenbrist.
          </note>
          <note>
            Bättre miljö, renare vatten och hav och en ambitiös klimatomställning
            som alla i hela landet kan vara med på är en självklarhet för
            oss socialdemokrater.
          </note>
          <note>
            Vi socialdemokrater vill att våra hav och sjöar ska klaras från
            försurning. Vi vill att gifter och plast inte ska spridas i havet.
            Vi vill se att vårt rena dricksvatten får ett ökat skydd. Vi vill
            se fortsatta kraftfulla åtgärder mot övergödning och bottendöd.
            Vi vill ta fram nya metoder för att minska läkemedelsresterna
            i avloppsvatten.
          </note>
          <note>
            Det är därför bra att vår socialdemokratiskt ledda regering inför
            i år ökade anslagen för åtgärder för havs- och vattenmiljö med
            105 miljoner kronor, vilket beräknas öka med 100 miljoner kronor
            nästa år.
          </note>
          <note>
            Det är därför bra att återskapandet av våtmarker och återvätning
            av dikade torvmarker fortgår. Detta bidrar till många stora positiva
            effekter när det gäller både klimatet, biologisk mångfald, minskad
            övergödning, balanserade vattenflöden och tillskott till vårt
            grundvatten. Regeringen ökade därför inför i år satsningarna på
            åtgärder för värdefull natur med 350 miljoner kronor, och detta
            beräknas öka med 325 miljoner kronor nästa år och 100 miljoner
            kronor 2023.
          </note>
          <note>
            Uppgradering av våra avloppsreningsverk så att de kan ta hand
            om läkemedel och andra svårnedbrytbara ämnen är bra. Satsningen
            på avancerad rening förstärks med ytterligare 75 miljoner kronor
            i år och nästa år.
          </note>
          <note>
            Fru talman! Miljögifter från förorenade områden kan spridas vidare
            i hav och vatten och utgöra ett hot mot vårt dricksvatten. Längs
            Sveriges kust finns också hundratals vrak som innehåller miljöfarliga
            ämnen, varav ett trettiotal utgör en akut miljöfara och riskerar
            att läcka. Förorenade områden och miljöfarliga vrak riskerar att
            hota människors hälsa, den biologiska mångfalden samt havs- och
            vattenmiljön.
          </note>
          <note>
            Förorenade områden och sediment ska saneras och de mest akut
            miljö ­ farliga vraken hanteras. Den socialdemokratiskt ledda
            regeringen gör där ­ för en satsning på 350 miljoner kronor 2021
            för att öka takten i arbetet med sanering av de mest förorenade
            miljöskulderna på land, i hav och i vatten. Det här är bra.
          </note>
          <note>
            Januariavtalet och fyrpartiuppgörelsen mellan Socialdemokraterna,
            Miljöpartiet, Liberalerna och Centerpartiet innehåller också flera
            punkter som berör vatten på ett eller annat sätt. Det handlar
            om kemikalier, grön teknik och cirkulär ekonomi.
          </note>
          <note>
            Januariavtalets punkt om hur spridningen av mikroplaster ska
            förhindras bör även nämnas. Detta ska bland annat ske genom förbud
            mot mikroplaster i fler produkter och minimerande av onödiga plastartiklar.
            Flera förslag och resultat har redan redovisats, och arbetet fortgår.
            Detta arbete engagerar också fler och fler, och fler universitet
            och myndigheter är, som man brukar säga, på bollen.
          </note>
          <note>
            Det är därför även bra att regeringen i den forskningspolitiska
            propositionen aviserade ett uppdrag till Formas att genomföra
            ett 10-årigt natio ­ nellt forskningsprogram om hav och vatten.
            Här satsas bland annat 210 miljoner kronor de närmaste fyra åren.
            Det är grundläggande och av stor vikt att det finns korrekta och
            tillförlitliga data och kunskap för att kunna vidta relevanta
            och effektiva åtgärder. Vi vet nämligen att om bestämmelser och
            regler ska ändras med effekt behövs vetenskapliga underlag, tilltro
            till upprättade processer, samråd med andra medlemsländer och
            ofta beslut i EU. Det är en praxis och en ordning som har gagnat
            oss och som vi i fortsättningen ska värna.
          </note>
          <note>
            Fru talman! Angående vårt vatten och EU vet vi att vatten är
            gräns ­ överskridande, och gemensamma utmaningar löser vi bäst
            tillsammans. Som socialdemokrat vill jag att EU ska ta en ledarroll
            i världen med en ambitiös klimat- och miljöpolitik, vilket även
            gäller vårt vatten. Här kan och ska Sverige ta ledarrollen inom
            EU.
          </note>
          <note>
            Fru talman! Vi har länge tagit friska vatten och hav för givet.
            Jag och vi socialdemokrater jobbar hårt för friska vatten och
            hav, för våra barn och barnbarn. Vi vill se stabila kretslopp
            för vatten och en stabil dricksvattenkedja från grundvatten till
            tappkran även i framtiden.
          </note>
          <note>
            Vi klarar oss, fru talman, i tre dagar utan vatten, i tre veckor
            utan mat men bara i tre sekunder utan hopp. Det finns hopp.
          </note>
          <note>
            Avslutningsvis vill jag yrka bifall till utskottets förslag i
            betänkandet och avslag på samtliga reservationer.
          </note>
          <note>
            Anf. 195 BETTY MALMBERG (M) replik:
          </note>
          <note>
            Fru talman! Tack, Markus Selin, för ett intressant anförande!
            Jag tror inte att Markus Selin missade en enda positiv punkt som
            kan tas upp när det gäller vatten. Jag tror att alla kan skriva
            under på att vi vill ha en fantastisk havsmiljö och rent dricksvatten,
            och det har vi andra också talat om i talarstolen.
          </note>
          <note>
            Men något som Markus Selin undviker att svara på är hur man ska
            göra. Markus Selin återkommer till en budget, och den handlar
            om 105 miljoner ytterligare jämfört med förra året. Med detta
            skulle man göra allt. Men jag skulle vilja uppmärksamma Markus
            Selin på att det som står i budgetpropositionen om dessa pengar
            handlar om att de ska gå till att korrigera de nya moderna miljövillkoren
            för vattenkraft. Markus Selin skakar på huvudet, fru talman, men
            jag har papperet från budgetpropositionen här och kan visa det
            för Markus Selin.
          </note>
          <note>
            Vi är överens om att vi bör öka takten i saneringsarbetet. Därför
            tycker jag ändå att vi bör ställa frågan. Något som har nämnts
            i debatten är nämligen gifttunnor fyllda med kvicksilver – 23
            000 gifttunnor, varav man har bärgat 3 600. Markus Selin är civilingenjör
            och borde känna till att metalliskt kvicksilver kan övergå i organisk
            fas och metyleras och på det viset gå högt upp i näringsväven.
          </note>
          <note>
            Hur kan ni, Markus Selin, tillåta att detta får fortgå? Denna
            fråga har varit uppe under hela mandatperioden, men ingenting
            har gjorts.
          </note>
          <note>
            Anf. 196 MARKUS SELIN (S) replik:
          </note>
          <note>
            Fru talman! Jag tackar Betty Malmberg för hennes engagerade replikinledande.
            Vi socialdemokrater har knappast, försynt sagt, något att skämmas
            över i detta läge. Vi socialdemokrater sätter mål och tillsätter
            medel.
          </note>
          <note>
            Om ledamoten Betty Malmberg försöker få denna debatt om vårt
            vatten att handla om vattenkraft och påstå att det är dit medlen
            går är detta helt fel. Precis som jag nämnde i mitt inledande
            anförande tillsätter reger ­ ingen bara i år 105 miljoner kronor
            för åtgärder för havs- och vattenmiljön. För åtgärder för värdefull
            natur, alltså egentligen våtmark, som i sin tur hjälper vårt grundvatten
            och vår havs- och miljöställning, tillsätts 350 miljoner kronor.
            Och, som vi sa, för miljögifter, sediment och liknande, vilket
            har varit uppe tidigare i våra anföranden, och alla dessa vrak
            tillsätts 350 miljoner kronor. För avancerad rening i våra kommande
            avloppsreningsverk tillsätts 75 miljoner kronor.
          </note>
          <note>
            Och regeringen har, precis som Betty Malmberg tacksamt lyfte
            i sitt inledande anförande, lagt fram en forskningspolitisk proposition
            som sträcker sig tio år framåt i tiden, inriktad på hav och vatten.
            Där tillsätts 210 miljoner kronor för de fyra första åren. Inget
            av detta handlar om vattenkraft, Betty Malmberg. Det är reell
            politik och satsning.
          </note>
          <note>
            Anf. 197 BETTY MALMBERG (M) replik:
          </note>
          <note>
            Fru talman! Jag tackar för svaret. Jag är ledsen att göra Markus
            Selin besviken, men fakta är att läsa i budgetpropositionen för
            2021. Jag kan överlämna den till Markus Selin efteråt. Pengarna
            är anslagna för att modernisera miljövillkoren för vattenkraften.
          </note>
          <note>
            Markus Selin talar gärna budget. Han talar mycket om pengar,
            och helst ska man ju vara den som satsar mest. Men den här gången,
            Markus Selin, är det väl ändå Moderaterna som satsar mest pengar
            på havsmiljön. Det hoppas jag att vi kan vara överens om, eller
            behöver jag lämna över papper på det också?
          </note>
          <note>
            Vi satsar faktiskt 250 miljoner på vatten under tre års tid.
            Det gör vi därför att detta är en så angelägen fråga för oss,
            för livet, för kommande generationer och för alla ekosystem som
            kan finnas.
          </note>
          <note>
            Det är också viktigt att man till exempel ska ha möjlighet att
            bärga gifttunnorna, så att vi inte får metylkvicksilver som vandrar
            upp i näringsväven och kanske kan förstöra havsörnarnas chans
            att lägga ägg. Den möjligheten finns, men Markus Selin undviker
            att prata om den.
          </note>
          <note>
            En annan fråga som jag skulle vilja ta upp här handlar om återvätning
            av dikade torvmarker. I dag finns det faktiskt torvutvinning i
            de här markerna – torv som går åt till 380 000 skogsplantor. Då
            går det inte att återväta alltihop. Det kan finnas andra finesser
            att göra innan man återställer torvmakterna. Har ni tänkt på det?
          </note>
          <note>
            Anf. 198 MARKUS SELIN (S) replik:
          </note>
          <note>
            Fru talman! Jag tackar Betty Malmberg för kloka och rappa frågor
            och svar.
          </note>
          <note>
            En sak ska jag ge Betty Malmberg, och det är att det är första
            gången på mycket lång tid som Moderaterna matchar den socialdemokratiskt
            ledda regeringens budgetar när det gäller utgiftsområde 20 i allmänhet
            och även Moderaternas syn på vatten och hav. Det är bra.
          </note>
          <note>
            Tillbaka till rökridåerna, efter att ha varit lite tacksam mot
            Moderaterna, fru talman. Återigen: Den socialdemokratiska regeringen
            har lagt 105 miljoner kronor på havs- och vattenmiljö, 350 miljoner
            kronor på värdefull natur och våtmark, 75 miljoner kronor på avancerad
            rening och 350 miljoner kronor på saneringsarbete.
          </note>
          <note>
            Jag ska påminna Betty Malmberg om att det fanns någonting att
            ta igen även inför budgetpropositionsåret 2021. Det lades nämligen
            fram en budget här i kammaren som ibland kallades för en servettskiss.
            Det var budgetpropositionen för 2019, som bifölls här av bland
            andra moderater, kristdemokrater och sverigedemokrater. Det var
            ett dråpslag mot svensk havs- och vattenpolitik. Om Betty Malmberg
            får tillfälle någon annan gång här i kammaren kan hon eller andra
            moderater förklara hur ni tänkte då.
          </note>
          <note>
            Anf. 199 NINA LUNDSTRÖM (L) replik:
          </note>
          <note>
            Fru talman! Ja, Markus Selin, jag delar helt uppfattningen att
            det finns oerhört fina satsningar som görs inom januarisamarbetet:
            våtmarkssats ­ ningarna, satsningarna på rening av vattnet, en
            strategi för att se över läke ­ medelsrester och mycket annat.
            Jag tycker att det är ett fantastiskt arbete som förhoppningsvis
            kommer att ge stora resultat, inte bara ur miljösyn ­ punkt utan
            även ur klimatsynpunkt.
          </note>
          <note>
            En fråga som jag tog upp i mitt anförande handlar väldigt mycket
            om ett annat perspektiv på våra vattensystem och avloppssystem.
            Det handlar egentligen om den lilla människans situation när vi
            politiker försöker göra världen så mycket bättre. Vi använder
            ofta systemtänk, därför att vi behöver de här systemen för att
            det ska fungera. Men ibland är det så att fastighetsägare inte
            riktigt passar in i vårt systemtänk.
          </note>
          <note>
            Med tanke på att propositionen inte har kommit om enskilda avlopp
            och om vattentjänsterna, vilken ska bringa någon form av klarhet
            i de här frågorna, undrar jag hur Markus Selin ser på förhållandet
            att vi har de storskaliga lösningarna som passar för tätorterna
            men inga lösningar för människor som bor på landsbygd och i glesbygd.
            Även i Stockholmsregionen har vi landsbygd och glesbygd.
          </note>
          <note>
            Med tanke på det som vi nu har hört om kostnaden för att investera,
            ungefär 23 miljarder på årsbasis, undrar jag hur Markus Selin
            och Social ­ demokraterna ser på åtgärder som underlättar för
            fastighetsägare som har små, enskilda avlopp att få en lösning
            som fungerar för både dem och för samhället i stort.
          </note>
          <note>
            Anf. 200 MARKUS SELIN (S) replik:
          </note>
          <note>
            Fru talman! Tack, Nina Lundström, för bra frågor!
          </note>
          <note>
            Om man som fastighetsägare bor i det som vi skulle kunna kalla
            för svensk glesbygd eller där fastighetsvärdet är ganska lågt
            blir en investering i ett enskilt avlopp en stor del av hela fastighetens
            värde. Jag har full respekt för alla som befinner sig i den eventuella
            situationen.
          </note>
          <note>
            Precis som Nina Lundström lyfte fram är det en budgetproposition
            på väg. Den skulle ha kommit i dagarna, men jag kan inte säga
            exakt vilket datum den kommer. Den kommer efter en ganska omfattande
            och enligt min mening väldigt välskriven utredning som heter,
            som Nina sa, Vägar till hållbara vattentjänster . Den lyfter fram
            många bra exempel på vad som komma skall.
          </note>
          <note>
            Jag vill inte förekomma budgetpropositionen men vill ändå påminna
            om alla de av riksdagen 16 fastställda miljökvalitetsmålen. Det
            är en målkonflikt om vi ska nå målet Ingen övergödning samtidigt
            som vi har enskilda avlopp. Inte alla men en del av alla dessa
            låt oss säga 150 000 enskilda avlopp läcker för mycket näringsämnen
            ut där vi inte vill ha dem. Därför blir det ett problem att nå
            målet Ingen övergödning, som är ett av 16 miljökvalitetsmål, utan
            att dessa enskilda avlopp åtgärdas, helt enkelt.
          </note>
          <note>
            Anf. 201 NINA LUNDSTRÖM (L) replik:
          </note>
          <note>
            Fru talman! Det centrala här tycker jag är frågan om avloppen
            är godkända ur miljösynpunkt eller inte. Det borde vara den absolut
            viktigaste frågan, oavsett vilken typ av lösningar vi skapar.
          </note>
          <note>
            Jag bor i en kommun som är exceptionellt tätbebyggd. Där är det
            en annan typ av utmaningar med tanke på stora regnmängder och
            en hög belastning på gamla avloppssystem. Icke förty kan jag också
            ha en stor respekt för dem som kämpar med sin tillvaro i landsbygd
            och glesbygd. Att kunna få till stånd kommunalt va överallt tror
            jag är en väldigt stor utmaning, även om jag är den första att
            säga att jag naturligtvis tycker att det vore bra.
          </note>
          <note>
            Om vi ska försöka hitta andra typer av lösningar är jag mån om
            att fundera på hur vi som beslutsfattare kan bidra till att dessa
            lösningar kommer fram. Som jag tog upp handlar det om kunskap
            om den nationella rådgivningen och vart en fastighetsägare ska
            vända sig för att få opartisk kunskap om vad som är godkänt.
          </note>
          <note>
            Det andra är: Om en lösning av något skäl underkänns för att
            den inte fungerar, vem är det då som ska ha bevisbördan för att
            det inte fungerar?
          </note>
          <note>
            Det tredje är den nya kunskapen, som några talare också har varit
            inne på. Hur får vi beslutsfattare god kunskap om hur det egentligen
            förhåller sig sett till miljöbelastningen, exempelvis i frågan
            om markretention och mycket annat?
          </note>
          <note>
            Vad jag far efter är att försöka hitta ett system som gör att
            man oavsett var man bor i landet ska få goda förutsättningar att
            bidra i miljöarbetet men också få rimliga lösningar. Det är egentligen
            den frågan som jag tycker att det är viktigt att få svar på.
          </note>
          <note>
            Hur ser Markus Selin på frågan om kunskap? Det är ju steg ett.
          </note>
          <note>
            Anf. 202 MARKUS SELIN (S) replik:
          </note>
          <note>
            Fru talman! Jag tackar Nina Lundström för bra inlägg och frågor.
          </note>
          <note>
            Jag börjar där Nina Lundström slutade. I utredningen om hållbara
            vattentjänster lyfts just kunskapen tydligt upp. Det handlar till
            exempel om bättre avloppsrådgivning till fastighetsägare. Det
            är en stor del i detta. Vilka val kan man göra när man ska byta,
            justera och så vidare.
          </note>
          <note>
            Jag gillar Nina Lundströms ansats, för som Nina Lundström lyfte
            fram finns det gott om tekniska lösningar. Vi har en palett av
            olika lösningar. Det är därför svårt att ge ett svar på en enskild
            lösning i detta.
          </note>
          <note>
            Återigen: Propositionen kommer eventuellt i dagarna. Den som
            väntar på något gott väntar aldrig för länge.
          </note>
          <note>
            Låt mig lyfta fram något som ännu inte kommit fram i replikskiftet.
            Alla fastigheter blir inte lågvärderade av detta. En investering
            kan öka värdet på hela fastigheten. Det kan lätt låta i debatten
            som att detta blir en börda för en stor massa, men en ganska stor
            del av fastighetsägarna gör en sjyst uppdatering och investering
            och därmed ökar värdet på hela fastigheten.
          </note>
          <note>
            Anf. 203 KJELL-ARNE OTTOSSON (KD) replik:
          </note>
          <note>
            Fru talman! I känd stil stod Markus Selin i talarstolen och skröt
            över regeringens satsningar. Den stilen har jag lärt mig att känna
            igen efter de två och ett halvt åren vi har suttit i samma utskott.
          </note>
          <note>
            Men det ämne som enligt min uppfattning har tagit upp mest talartid
            här i kväll berörde Markus Selin inte i någon högre grad i sitt
            anförande, nämligen det som kollegan Nina Lindström nyligen var
            uppe och debatterade, de enskilda avloppen.
          </note>
          <note>
            När detta har diskuterats har regeringen gömt sig bakom utredningen
            om hållbara vattentjänster och att en proposition är på väg. Men
            Socialdemokraterna måste väl ha en egen åsikt i frågan, tänker
            jag, och den hade varit lite intressant att höra.
          </note>
          <note>
            Som det är nu har många enskilda kommunala tjänstemän stor makt
            och kan tyvärr ställa till det enormt för fastighetsägare i dessa
            frågor. Och i den dom jag refererade till säger mark- och miljödomstolen
            att det nu är upp till kommunerna.
          </note>
          <note>
            Kan Socialdemokraterna och regeringen tänka sig att förtydliga
            lagen i så fall? Även om mark- och miljödomstolen har sagt så
            står det klart att man inte alltid har dömt så tidigare. Kan regeringen
            tänka sig att tydliggöra detta i kommande lag?
          </note>
          <note>
            Anf. 204 MARKUS SELIN (S) replik:
          </note>
          <note>
            Fru talman! Jag tackar Kjell-Arne Ottosson för frågan.
          </note>
          <note>
            Jag kan inte svara på en enskild fråga om ett enskilt fall. Men
            det är intressant, och precis som jag och ledamoten Nina Lundström
            var inne på tidigare om enskilda avlopp kan jag inte så mycket
            mer än upprepa vad som försiggår ute i Sverige.
          </note>
          <note>
            Vi har 16 miljökvalitetsmål som är fastställda i riksdagen. Hälften
            av dem handlar om vårt vatten, och ett av dem är Ingen övergödning.
            Vi vet att det finns ungefär 150 000 enskilda avlopp runt om i
            Sverige, och en del av dem läcker. Vi måste komma åt onödigt näringsläckage,
            för annars kommer vi inte att nå de mål som är satta av riksdagen.
          </note>
          <note>
            Anf. 205 KJELL-ARNE OTTOSSON (KD) replik:
          </note>
          <note>
            Fru talman! Jag är helt enig med Markus Selin om att de avlopp
            som läcker och är skadliga måste åtgärdas. Men i dag görs detta
            schablonmässigt, och bland annat skyller man på ålder. Men domen
            visar att det kan man inte längre göra. Bara för att trekammarbrunnen
            är från 1972 ska den förbättras, och det spelar ingen roll om
            den fortfarande är fullt fungerande och utan näringsläckage.
          </note>
          <note>
            Detta ställer till stora bekymmer på landsbygden, och som jag
            sa i mitt anförande kan det kosta uppemot 200 000 för en enskild
            markägare att ta hand om detta. Tyvärr har vi exempel på där gamla
            människor har varit tvungna att flytta från sitt hem eftersom
            de inte har råd att bättra på avloppet. Vi vill möjliggöra för
            dem som saknar medel att kunna bo kvar.
          </note>
          <note>
            Socialdemokraterna brukar slå sig för bröstet när det gäller
            solidaritet. Finns den solidariteten även för dessa mindre bemedlade
            på landsbygden som har ett enskilt avlopp som är utdömt?
          </note>
          <note>
            Anf. 206 MARKUS SELIN (S) replik:
          </note>
          <note>
            Fru talman! Jag tackar Kjell-Arne Ottosson för den eventuella
            fråga jag snappade upp.
          </note>
          <note>
            Återigen: Hälften av våra 16 fastställda miljökvalitetsmål handlar
            om vatten. Ett av dem är Ingen övergödning.
          </note>
          <note>
            Vi har en tydlig målkonflikt i detta. Vi måste stoppa onödigt
            läckage från enskilda avlopp, och en proposition är som sagt på
            gång.
          </note>
          <note>
            Fru talman! Jag kan inte sluta fundera på hur Kristdemokraterna
            egentligen resonerar. Jag har full respekt för vurmen för enskilda
            avlopp, för det är en viktig fråga. Men Kristdemokraterna vill
            lägga ned Havs- och vattenmyndigheten med argumentet att man inte
            hanterar enskilda avlopp.
          </note>
          <note>
            När vi precis har gått in i det av FN utlysta decenniet för havs-
            och vattenforskning vill Kristdemokraterna lägga ned Havs- och
            vattenmyndigheten, som instiftades av bland andra Kristdemokraterna
            för nio år sedan. Man ger det inte en andra chans, utan det är
            pang bom.
          </note>
          <note>
            Nästa gång vi möts i kammaren vill jag gärna höra hur Kristdemokraterna
            resonerar kring att lägga ned en hel myndighet på grund av att
            man inte kan lösa frågan om enskilda avlopp.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 mars.)
          </note>
          <note>
            § 23 Bordläggning
          </note>
          <note>
            Följande dokument anmäldes och bordlades:
          </note>
          <note>
            Motioner
          </note>
          <note>
            med anledning av skr. 2020/21:86 Riksrevisionens rapport om Trafikverkets
            drift och underhåll av järnvägar
          </note>
          <note>
            2020/21:3867 av Patrik Jönsson m.fl. (SD)
          </note>
          <note>
            2020/21:3869 av Maria Stockhaus m.fl. (M)
          </note>
          <note>
            2020/21:3872 av Anders Åkesson och Helena Gellerman (C, L)
          </note>
          <note>
            § 24 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 2 mars
          </note>
          <note>
            2020/21:518 Postservice på landsbygden
          </note>
          <note>
            av Lars Beckman (M)
          </note>
          <note>
            till statsrådet Anders Ygeman (S)
          </note>
          <note>
            2020/21:519 Ungas möjlighet till en egenägd bostad
          </note>
          <note>
            av Lars Beckman (M)
          </note>
          <note>
            till statsrådet Märta Stenevi (MP)
          </note>
          <note>
            2020/21:520 Handläggningstider i förrättningsverksamheten
          </note>
          <note>
            av Lars Beckman (M)
          </note>
          <note>
            till statsrådet Märta Stenevi (MP)
          </note>
          <note>
            § 25 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 2 mars
          </note>
          <note>
            2020/21:2030 Insamling av personuppgifter från besökare till
            myndigheters webbplatser
          </note>
          <note>
            av Björn Söder (SD)
          </note>
          <note>
            till statsrådet Anders Ygeman (S)
          </note>
          <note>
            2020/21:2031 Konsekvenser av fossilfri ståltillverkning i norra
            Sverige
          </note>
          <note>
            av Hans Wallmark (M)
          </note>
          <note>
            till statsrådet Anders Ygeman (S)
          </note>
          <note>
            § 26 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 2 mars
          </note>
          <note>
            2020/21:1880 Översyn av miljödifferentieringen av farledsavgifter
          </note>
          <note>
            av Anders Hansson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:1882 Utredning av Sjöfartsverkets verksamhets- och finansieringsform
          </note>
          <note>
            av Anders Hansson (M)
          </note>
          <note>
            till infrastrukturminister Tomas Eneroth (S)
          </note>
          <note>
            § 27 Kammaren åtskildes kl. 21.49.
          </note>
          <note>
            Sammanträdet leddes
          </note>
          <note>
            av talmannen från dess början till och med § 13 anf. 33 (delvis),
          </note>
          <note>
            av andre vice talmannen därefter till och med § 14 anf. 65 (delvis),
          </note>
          <note>
            av talmannen därefter till ajourneringen kl. 14.52,
          </note>
          <note>
            av tredje vice talmannen därefter till och med § 19 anf. 139
            (delvis),
          </note>
          <note>
            av andre vice talmannen därefter till och med § 21 anf. 156 (delvis),
          </note>
          <note>
            av tredje vice talmannen därefter till och med § 22 anf. 192
            (delvis) och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            CHARLOTTE RYDELL
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelser
          </note>
          <note>
            § 3 Anmälan om kompletteringsval
          </note>
          <note>
            § 4 Utökning av antalet suppleanter
          </note>
          <note>
            § 5 Val av extra suppleant
          </note>
          <note>
            § 6 Anmälan om fördröjda svar på interpellationer
          </note>
          <note>
            § 7 Ärenden för hänvisning till utskott
          </note>
          <note>
            § 8 Ärenden för bordläggning
          </note>
          <note>
            § 9 Redovisning av användningen av hemliga tvångsmedel under
            2019
          </note>
          <note>
            Justitieutskottets betänkande 2020/21:JuU18
          </note>
          <note>
            (Beslut fattades under § 18.)
          </note>
          <note>
            § 10 Kompletterande bestämmelser med anledning av den nya EU
            ‑ förordningen om spritdrycker och EU:s tillträde till Genèveakten
          </note>
          <note>
            Miljö- och jordbruksutskottets betänkande 2020/21:MJU7
          </note>
          <note>
            (Beslut fattades under § 18.)
          </note>
          <note>
            § 11 Uppföljning och utvärdering av ekonomiskt stöd till äldreomsorgen
          </note>
          <note>
            Socialutskottets betänkande 2020/21:SoU28
          </note>
          <note>
            Anf. 1 KRISTINA NILSSON (S)
          </note>
          <note>
            Anf. 2 MATS SANDER (M)
          </note>
          <note>
            Anf. 3 KRISTINA NILSSON (S) replik
          </note>
          <note>
            Anf. 4 MATS SANDER (M) replik
          </note>
          <note>
            Anf. 5 KRISTINA NILSSON (S) replik
          </note>
          <note>
            Anf. 6 MATS SANDER (M) replik
          </note>
          <note>
            Anf. 7 CARINA STÅHL HERRSTEDT (SD)
          </note>
          <note>
            Anf. 8 SOFIA NILSSON (C)
          </note>
          <note>
            Anf. 9 KARIN RÅGSJÖ (V)
          </note>
          <note>
            Anf. 10 KRISTINA NILSSON (S) replik
          </note>
          <note>
            Anf. 11 KARIN RÅGSJÖ (V) replik
          </note>
          <note>
            Anf. 12 KRISTINA NILSSON (S) replik
          </note>
          <note>
            Anf. 13 KARIN RÅGSJÖ (V) replik
          </note>
          <note>
            Anf. 14 MICHAEL ANEFUR (KD)
          </note>
          <note>
            Anf. 15 BARBRO WESTERHOLM (L)
          </note>
          <note>
            Anf. 16 NICKLAS ATTEFJORD (MP)
          </note>
          <note>
            (Beslut fattades under § 18.)
          </note>
          <note>
            § 12 Språkplikt – deltagande i vuxenutbildning i svenska för
            invandrare (sfi) för rätt till försörjningsstöd
          </note>
          <note>
            Socialutskottets betänkande 2020/21:SoU21
          </note>
          <note>
            Anf. 17 LORENA DELGADO VARAS (V)
          </note>
          <note>
            Anf. 18 MATS WIKING (S)
          </note>
          <note>
            Anf. 19 JOHAN HULTBERG (M)
          </note>
          <note>
            Anf. 20 LORENA DELGADO VARAS (V) replik
          </note>
          <note>
            Anf. 21 JOHAN HULTBERG (M) replik
          </note>
          <note>
            Anf. 22 LORENA DELGADO VARAS (V) replik
          </note>
          <note>
            Anf. 23 JOHAN HULTBERG (M) replik
          </note>
          <note>
            Anf. 24 LINDA LINDBERG (SD)
          </note>
          <note>
            Anf. 25 ALIREZA AKHONDI (C)
          </note>
          <note>
            Anf. 26 MICHAEL ANEFUR (KD)
          </note>
          <note>
            Anf. 27 LINA NORDQUIST (L)
          </note>
          <note>
            Anf. 28 LORENA DELGADO VARAS (V) replik
          </note>
          <note>
            Anf. 29 LINA NORDQUIST (L) replik
          </note>
          <note>
            Anf. 30 LORENA DELGADO VARAS (V) replik
          </note>
          <note>
            Anf. 31 LINA NORDQUIST (L) replik
          </note>
          <note>
            Anf. 32 NICKLAS ATTEFJORD (MP)
          </note>
          <note>
            (Beslut fattades under § 18.)
          </note>
          <note>
            § 13 Möjlighet till betyg från årskurs 4
          </note>
          <note>
            Utbildningsutskottets betänkande 2020/21:UbU9
          </note>
          <note>
            Anf. 33 KRISTINA AXÉN OLIN (M)
          </note>
          <note>
            Anf. 34 PATRICK RESLOW (SD)
          </note>
          <note>
            Anf. 35 DANIEL RIAZAT (V)
          </note>
          <note>
            Anf. 36 GUDRUN BRUNEGÅRD (KD)
          </note>
          <note>
            Anf. 37 DANIEL RIAZAT (V) replik
          </note>
          <note>
            Anf. 38 GUDRUN BRUNEGÅRD (KD) replik
          </note>
          <note>
            Anf. 39 DANIEL RIAZAT (V) replik
          </note>
          <note>
            Anf. 40 GUDRUN BRUNEGÅRD (KD) replik
          </note>
          <note>
            Anf. 41 LINUS SKÖLD (S)
          </note>
          <note>
            Anf. 42 DANIEL RIAZAT (V) replik
          </note>
          <note>
            Anf. 43 LINUS SKÖLD (S) replik
          </note>
          <note>
            Anf. 44 DANIEL RIAZAT (V) replik
          </note>
          <note>
            Anf. 45 LINUS SKÖLD (S) replik
          </note>
          <note>
            Anf. 46 NIELS PAARUP-PETERSEN (C)
          </note>
          <note>
            Anf. 47 DANIEL RIAZAT (V) replik
          </note>
          <note>
            Anf. 48 NIELS PAARUP-PETERSEN (C) replik
          </note>
          <note>
            Anf. 49 DANIEL RIAZAT (V) replik
          </note>
          <note>
            Anf. 50 NIELS PAARUP-PETERSEN (C) replik
          </note>
          <note>
            Anf. 51 ROGER HADDAD (L)
          </note>
          <note>
            Anf. 52 DANIEL RIAZAT (V) replik
          </note>
          <note>
            Anf. 53 ROGER HADDAD (L) replik
          </note>
          <note>
            Anf. 54 DANIEL RIAZAT (V) replik
          </note>
          <note>
            Anf. 55 ROGER HADDAD (L) replik
          </note>
          <note>
            Anf. 56 ANNIKA HIRVONEN (MP)
          </note>
          <note>
            (Beslut fattades under § 18.)
          </note>
          <note>
            § 14 Extra ändringsbudget för 2021 – Vissa ändrade regler inom
            sjukförsäkringen
          </note>
          <note>
            Finansutskottets betänkande 2020/21:FiU41
          </note>
          <note>
            Anf. 57 ÅSA WESTLUND (S)
          </note>
          <note>
            Anf. 58 MARIA MALMER STENERGARD (M)
          </note>
          <note>
            Anf. 59 ÅSA WESTLUND (S) replik
          </note>
          <note>
            Anf. 60 MARIA MALMER STENERGARD (M) replik
          </note>
          <note>
            Anf. 61 ÅSA WESTLUND (S) replik
          </note>
          <note>
            Anf. 62 MARIA MALMER STENERGARD (M) replik
          </note>
          <note>
            Anf. 63 JULIA KRONLID (SD)
          </note>
          <note>
            Anf. 64 HANS EKLIND (KD)
          </note>
          <note>
            Anf. 65 MATS BERGLUND (MP)
          </note>
          <note>
            Anf. 66 JULIA KRONLID (SD) replik
          </note>
          <note>
            Anf. 67 MATS BERGLUND (MP) replik
          </note>
          <note>
            Anf. 68 JULIA KRONLID (SD) replik
          </note>
          <note>
            Anf. 69 MATS BERGLUND (MP) replik
          </note>
          <note>
            Anf. 70 IDA GABRIELSSON (V)
          </note>
          <note>
            Anf. 71 JULIA KRONLID (SD) replik
          </note>
          <note>
            Anf. 72 IDA GABRIELSSON (V) replik
          </note>
          <note>
            Anf. 73 JULIA KRONLID (SD) replik
          </note>
          <note>
            Anf. 74 IDA GABRIELSSON (V) replik
          </note>
          <note>
            Anf. 75 BENGT ELIASSON (L)
          </note>
          <note>
            Anf. 76 IDA GABRIELSSON (V) replik
          </note>
          <note>
            Anf. 77 BENGT ELIASSON (L) replik
          </note>
          <note>
            Anf. 78 IDA GABRIELSSON (V) replik
          </note>
          <note>
            Anf. 79 BENGT ELIASSON (L) replik
          </note>
          <note>
            Anf. 80 JULIA KRONLID (SD) replik
          </note>
          <note>
            Anf. 81 BENGT ELIASSON (L) replik
          </note>
          <note>
            Anf. 82 JULIA KRONLID (SD) replik
          </note>
          <note>
            Anf. 83 BENGT ELIASSON (L) replik
          </note>
          <note>
            Anf. 84 RICKARD NORDIN (C)
          </note>
          <note>
            Anf. 85 MARIA MALMER STENERGARD (M) replik
          </note>
          <note>
            Anf. 86 RICKARD NORDIN (C) replik
          </note>
          <note>
            Anf. 87 MARIA MALMER STENERGARD (M) replik
          </note>
          <note>
            Anf. 88 RICKARD NORDIN (C) replik
          </note>
          <note>
            Anf. 89 IDA GABRIELSSON (V) replik
          </note>
          <note>
            Anf. 90 RICKARD NORDIN (C) replik
          </note>
          <note>
            Anf. 91 IDA GABRIELSSON (V) replik
          </note>
          <note>
            Anf. 92 RICKARD NORDIN (C) replik
          </note>
          <note>
            (Beslut fattades under § 18.)
          </note>
          <note>
            § 15 Äldrefrågor
          </note>
          <note>
            Socialutskottets betänkande 2020/21:SoU9
          </note>
          <note>
            Anf. 93 ANN-CHRISTIN AHLBERG (S)
          </note>
          <note>
            Anf. 94 MATS SANDER (M)
          </note>
          <note>
            Anf. 95 ANN-CHRISTIN AHLBERG (S) replik
          </note>
          <note>
            Anf. 96 MATS SANDER (M) replik
          </note>
          <note>
            Anf. 97 ANN-CHRISTIN AHLBERG (S) replik
          </note>
          <note>
            Anf. 98 MATS SANDER (M) replik
          </note>
          <note>
            Anf. 99 CARINA STÅHL HERRSTEDT (SD)
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 16 Återrapportering från informellt möte med EU:s stats- och
            regeringschefer den 25–26 februari
          </note>
          <note>
            Anf. 100 Statsminister STEFAN LÖFVEN (S)
          </note>
          <note>
            Anf. 101 JESSIKA ROSWALL (M)
          </note>
          <note>
            Anf. 102 Statsminister STEFAN LÖFVEN (S)
          </note>
          <note>
            Anf. 103 JESSIKA ROSWALL (M)
          </note>
          <note>
            Anf. 104 Statsminister STEFAN LÖFVEN (S)
          </note>
          <note>
            Anf. 105 LUDVIG ASPLING (SD)
          </note>
          <note>
            Anf. 106 Statsminister STEFAN LÖFVEN (S)
          </note>
          <note>
            Anf. 107 LUDVIG ASPLING (SD)
          </note>
          <note>
            Anf. 108 Statsminister STEFAN LÖFVEN (S)
          </note>
          <note>
            Anf. 109 MAGNUS EK (C)
          </note>
          <note>
            Anf. 110 Statsminister STEFAN LÖFVEN (S)
          </note>
          <note>
            Anf. 111 MAGNUS EK (C)
          </note>
          <note>
            Anf. 112 Statsminister STEFAN LÖFVEN (S)
          </note>
          <note>
            Anf. 113 ILONA SZATMARI WALDAU (V)
          </note>
          <note>
            Anf. 114 Statsminister STEFAN LÖFVEN (S)
          </note>
          <note>
            Anf. 115 ILONA SZATMARI WALDAU (V)
          </note>
          <note>
            Anf. 116 Statsminister STEFAN LÖFVEN (S)
          </note>
          <note>
            Anf. 117 HAMPUS HAGMAN (KD)
          </note>
          <note>
            Anf. 118 Statsminister STEFAN LÖFVEN (S)
          </note>
          <note>
            Anf. 119 HAMPUS HAGMAN (KD)
          </note>
          <note>
            Anf. 120 Statsminister STEFAN LÖFVEN (S)
          </note>
          <note>
            Anf. 121 GULAN AVCI (L)
          </note>
          <note>
            Anf. 122 Statsminister STEFAN LÖFVEN (S)
          </note>
          <note>
            Anf. 123 GULAN AVCI (L)
          </note>
          <note>
            Anf. 124 Statsminister STEFAN LÖFVEN (S)
          </note>
          <note>
            Anf. 125 PYRY NIEMI (S)
          </note>
          <note>
            Anf. 126 Statsminister STEFAN LÖFVEN (S)
          </note>
          <note>
            Anf. 127 PYRY NIEMI (S)
          </note>
          <note>
            Anf. 128 Statsminister STEFAN LÖFVEN (S)
          </note>
          <note>
            Anf. 129 ANNIKA HIRVONEN (MP)
          </note>
          <note>
            Anf. 130 Statsminister STEFAN LÖFVEN (S)
          </note>
          <note>
            Anf. 131 ANNIKA HIRVONEN (MP)
          </note>
          <note>
            Anf. 132 Statsminister STEFAN LÖFVEN (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 17 Beslut om ärenden som slutdebatterats den 25 februari
          </note>
          <note>
            SkU16 Förstärkt och förenklad miljöstyrning i bonus–malus-systemet
          </note>
          <note>
            SkU17 Tillfällig utvidgning av statligt stöd genom nedsatt energiskatt
          </note>
          <note>
            SfU13 Socialavgifter
          </note>
          <note>
            SfU14 Medborgarskap
          </note>
          <note>
            KrU3 Radio och tv i allmänhetens tjänst
          </note>
          <note>
            UbU8 Studiestöd
          </note>
          <note>
            NU13 Handelspolitik
          </note>
          <note>
            NU14 Regional utvecklingspolitik
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            JuU18 Redovisning av användningen av hemliga tvångsmedel under
            2019
          </note>
          <note>
            MJU7 Kompletterande bestämmelser med anledning av den nya EU
            ‑ förordningen om spritdrycker och EU:s tillträde till Genèveakten
          </note>
          <note>
            SoU28 Uppföljning och utvärdering av ekonomiskt stöd till äldreomsorgen
          </note>
          <note>
            SoU21 Språkplikt – deltagande i vuxenutbildning i svenska för
            invandrare (sfi) för rätt till försörjningsstöd
          </note>
          <note>
            UbU9 Möjlighet till betyg från årskurs 4
          </note>
          <note>
            FiU41 Extra ändringsbudget för 2021 – Vissa ändrade regler inom
            sjukförsäkringen
          </note>
          <note>
            § 19 (forts. från § 15) Äldrefrågor (forts. SoU9)
          </note>
          <note>
            Anf. 133 SOFIA NILSSON (C)
          </note>
          <note>
            Anf. 134 KARIN RÅGSJÖ (V)
          </note>
          <note>
            Anf. 135 MICHAEL ANEFUR (KD)
          </note>
          <note>
            Anf. 136 ANN-CHRISTIN AHLBERG (S) replik
          </note>
          <note>
            Anf. 137 MICHAEL ANEFUR (KD) replik
          </note>
          <note>
            Anf. 138 ANN-CHRISTIN AHLBERG (S) replik
          </note>
          <note>
            Anf. 139 MICHAEL ANEFUR (KD) replik
          </note>
          <note>
            Anf. 140 BARBRO WESTERHOLM (L)
          </note>
          <note>
            Anf. 141 NICKLAS ATTEFJORD (MP)
          </note>
          <note>
            (Beslut skulle fattas den 4 mars.)
          </note>
          <note>
            § 20 Frågor om psykisk hälsa
          </note>
          <note>
            Socialutskottets betänkande 2020/21:SoU13
          </note>
          <note>
            Anf. 142 ACKO ANKARBERG JOHANSSON (KD)
          </note>
          <note>
            Anf. 143 ULRIKA JÖRGENSEN (M)
          </note>
          <note>
            Anf. 144 CLARA ARANDA (SD)
          </note>
          <note>
            Anf. 145 JOHANNA JÖNSSON (C)
          </note>
          <note>
            Anf. 146 KARIN RÅGSJÖ (V)
          </note>
          <note>
            Anf. 147 LINA NORDQUIST (L)
          </note>
          <note>
            Anf. 148 ANN-CHRISTIN AHLBERG (S)
          </note>
          <note>
            Anf. 149 NICKLAS ATTEFJORD (MP)
          </note>
          <note>
            Anf. 150 NIELS PAARUP-PETERSEN (C)
          </note>
          <note>
            (Beslut skulle fattas den 4 mars.)
          </note>
          <note>
            § 21 Strategi för den arktiska regionen
          </note>
          <note>
            Utrikesutskottets betänkande 2020/21:UU6
          </note>
          <note>
            Anf. 151 HANS WALLMARK (M)
          </note>
          <note>
            Anf. 152 MARKUS WIECHEL (SD)
          </note>
          <note>
            Anf. 153 MAGNUS EK (C)
          </note>
          <note>
            Anf. 154 ELIN SEGERLIND (V)
          </note>
          <note>
            Anf. 155 LARS ADAKTUSSON (KD)
          </note>
          <note>
            Anf. 156 DIANA LAITINEN CARLSSON (S)
          </note>
          <note>
            Anf. 157 MAGNUS EK (C) replik
          </note>
          <note>
            Anf. 158 DIANA LAITINEN CARLSSON (S) replik
          </note>
          <note>
            Anf. 159 MAGNUS EK (C) replik
          </note>
          <note>
            Anf. 160 DIANA LAITINEN CARLSSON (S) replik
          </note>
          <note>
            Anf. 161 MARIA NILSSON (L)
          </note>
          <note>
            Anf. 162 CAMILLA HANSÉN (MP)
          </note>
          <note>
            Anf. 163 Utrikesminister ANN LINDE (S)
          </note>
          <note>
            Anf. 164 HANS WALLMARK (M) replik
          </note>
          <note>
            Anf. 165 Utrikesminister ANN LINDE (S) replik
          </note>
          <note>
            Anf. 166 HANS WALLMARK (M) replik
          </note>
          <note>
            Anf. 167 Utrikesminister ANN LINDE (S) replik
          </note>
          <note>
            Anf. 168 LARS ADAKTUSSON (KD) replik
          </note>
          <note>
            Anf. 169 Utrikesminister ANN LINDE (S) replik
          </note>
          <note>
            Anf. 170 LARS ADAKTUSSON (KD) replik
          </note>
          <note>
            Anf. 171 Utrikesminister ANN LINDE (S) replik
          </note>
          <note>
            Anf. 172 ELIN SEGERLIND (V) replik
          </note>
          <note>
            Anf. 173 Utrikesminister ANN LINDE (S) replik
          </note>
          <note>
            Anf. 174 ELIN SEGERLIND (V) replik
          </note>
          <note>
            Anf. 175 Utrikesminister ANN LINDE (S) replik
          </note>
          <note>
            Anf. 176 MAGNUS EK (C) replik
          </note>
          <note>
            Anf. 177 Utrikesminister ANN LINDE (S) replik
          </note>
          <note>
            Anf. 178 MAGNUS EK (C) replik
          </note>
          <note>
            Anf. 179 Utrikesminister ANN LINDE (S) replik
          </note>
          <note>
            Anf. 180 MARIA NILSSON (L) replik
          </note>
          <note>
            Anf. 181 Utrikesminister ANN LINDE (S) replik
          </note>
          <note>
            Anf. 182 MARIA NILSSON (L) replik
          </note>
          <note>
            Anf. 183 Utrikesminister ANN LINDE (S) replik
          </note>
          <note>
            Anf. 184 HÅKAN SVENNELING (V)
          </note>
          <note>
            Anf. 185 MAGNUS EK (C) replik
          </note>
          <note>
            Anf. 186 HÅKAN SVENNELING (V) replik
          </note>
          <note>
            Anf. 187 MAGNUS EK (C) replik
          </note>
          <note>
            Anf. 188 HÅKAN SVENNELING (V) replik
          </note>
          <note>
            (Beslut skulle fattas den 4 mars.)
          </note>
          <note>
            § 22 Vattenvård
          </note>
          <note>
            Miljö- och jordbruksutskottets betänkande 2020/21:MJU11
          </note>
          <note>
            Anf. 189 BETTY MALMBERG (M)
          </note>
          <note>
            Anf. 190 MARTIN KINNUNEN (SD)
          </note>
          <note>
            Anf. 191 MAGNUS EK (C)
          </note>
          <note>
            Anf. 192 KJELL-ARNE OTTOSSON (KD)
          </note>
          <note>
            Anf. 193 NINA LUNDSTRÖM (L)
          </note>
          <note>
            Anf. 194 MARKUS SELIN (S)
          </note>
          <note>
            Anf. 195 BETTY MALMBERG (M) replik
          </note>
          <note>
            Anf. 196 MARKUS SELIN (S) replik
          </note>
          <note>
            Anf. 197 BETTY MALMBERG (M) replik
          </note>
          <note>
            Anf. 198 MARKUS SELIN (S) replik
          </note>
          <note>
            Anf. 199 NINA LUNDSTRÖM (L) replik
          </note>
          <note>
            Anf. 200 MARKUS SELIN (S) replik
          </note>
          <note>
            Anf. 201 NINA LUNDSTRÖM (L) replik
          </note>
          <note>
            Anf. 202 MARKUS SELIN (S) replik
          </note>
          <note>
            Anf. 203 KJELL-ARNE OTTOSSON (KD) replik
          </note>
          <note>
            Anf. 204 MARKUS SELIN (S) replik
          </note>
          <note>
            Anf. 205 KJELL-ARNE OTTOSSON (KD) replik
          </note>
          <note>
            Anf. 206 MARKUS SELIN (S) replik
          </note>
          <note>
            (Beslut skulle fattas den 4 mars.)
          </note>
          <note>
            § 23 Bordläggning
          </note>
          <note>
            § 24 Anmälan om interpellationer
          </note>
          <note>
            § 25 Anmälan om frågor för skriftliga svar
          </note>
          <note>
            § 26 Anmälan om skriftliga svar på frågor
          </note>
          <note>
            § 27 Kammaren åtskildes kl. 21.49.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
