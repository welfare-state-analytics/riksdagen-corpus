<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--53</head>
          <docDate when="2020-12-14">2020-12-14</docDate>
        </div>
      </front>
      <body>
        <div>
          <note>
            § 1 Meddelande om EU-politisk debatt
          </note>
          <note>
            Talmannen meddelade att EU-politisk debatt skulle äga rum onsdagen
            den 20 januari 2021 kl. 9.00 .
          </note>
          <note>
            § 2 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2020/21:194
          </note>
          <note>
            Till riksdagen
          </note>
          <note>
            Interpellation 2020/21:194 Kommissionens plan för integration
          </note>
          <note>
            av Ludvig Aspling (SD)
          </note>
          <note>
            Interpellationen kommer att besvaras fredagen den 15 januari
            2021. Skälet till dröjsmålet är sjukdom.
          </note>
          <note>
            Stockholm den 11 december 2020
          </note>
          <note>
            Arbetsmarknads departementet
          </note>
          <note>
            Åsa Lindhagen
          </note>
          <note>
            § 3 Anmälan om faktapromemoria
          </note>
          <note>
            Talmannen anmäl de att följande faktapromemoria om förslag från
            Europeiska kommissionen hade kommit in och överlämnats till utskott:
          </note>
          <note>
            2020/21:FPM42 Ny strategi för konsumentpolitiken COM(2020) 696
            till civilutskottet
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motioner
          </note>
          <note>
            2020/21:3790 och 3791 till finansutskottet
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Utbildningsutskottets betänkande
          </note>
          <note>
            2020/21:UbU1 Utgiftsområde 16 Utbildning och universitetsforskning
          </note>
          <note>
            Miljö- och jordbruksutskottets betänkande
          </note>
          <note>
            2020/21:MJU1 Utgiftsområde 20 Allmän miljö- och naturvård
          </note>
          <note>
            Näringsutskottets betänkande
          </note>
          <note>
            2020/21:NU1 Utgiftsområde 24 Näringsliv
          </note>
          <note>
            § 6 Säkerhetspolitisk inriktning – Totalförsvaret 2021–2025
          </note>
          <note>
            Sammansatta utrikes- och försvarsutskottets betänkande 2020/21:UFöU4
          </note>
          <note>
            Säkerhetspolitisk inriktning – Totalförsvaret 2021–2025 (prop.
            2020/21:30 delvis)
          </note>
          <note>
            föredrogs.
          </note>
          <note type="speaker">
            Anf. 1 KENNETH G FORSLUND (S):
          </note>
          <note>
            Herr talman! Vart femte år fattar riksdagen ett långsiktigt femårigt
            beslut om Sveriges försvarspolitik. Grunden för det är den säkerhetspolitik
            som vi lägger fast, och det är detta som är det första ärende
            vi debatterar i dag. Därefter kommer kammaren att debattera den
            försvarspolitiska inriktningen, och i morgon fattar kammaren beslut
            genom votering.
          </note>
          <note>
            Det här arbetet har föregåtts av flera år av arbete i den av
            regeringen och försvarsminister Peter Hultqvist tillsatta Försvarsberedningen,
            där alla åtta partier har ingått och där mycket tid har lagts
            på att analysera omvärlden och utvecklingen och – i viss mån –
            på att resa runt i världen och träffa såväl militärer och försvarspolitiker
            som experter och akademiker. Naturligtvis har vi också träffat
            en stor mängd av alla dessa här hemma i Sverige.
          </note>
          <note>
            Det är ett grundligt arbete som Försvarsberedningen har gjort.
            Vi har inte varit överens om allt, men vi har kunnat bli överens
            om väldigt myck ­ et. Framför allt har vi kunnat bli överens om
            hur vi, i alla fall i de stora dragen, ser på utvecklingen i världen
            – om att den har blivit osäkrare de senaste fem åren, om att risken
            för konflikt har ökat, om att demokratin krymper samt om att människor
            hotas inte bara av militära konflikter utan också av civila katastrofer,
            av cyberangrepp och av att all den avancerade tekniken i vårt
            moderna samhälle alldeles av sig själv ibland kanske slutar att
            fungera.
          </note>
          <note>
            Alla dessa hot måste beaktas i den samlade hotbilden, för hotbilden
            är inte bara militär. Det är för detta som Sverige behöver ha
            en säkerhetspolitik – en bred säkerhetspolitik, herr talman. Sverige
            behöver ha en säkerhetspolitik som också är långsiktig, stabil
            och förutsägbar. Detta är viktigt för Sveriges säkerhet givet
            det geografiska läge som vi har och den del av Europa som vi befinner
            oss i: på kanten av Östersjön, där mycket av den militära spänningen
            i vår del av världen finns.
          </note>
          <note>
            Därför brukar det heta att Sveriges säkerhetspolitiska linje
            har legat fast under mycket lång tid. Vår militära alliansfrihet
            tjänar oss väl och bidrar till stabilitet och säkerhet i Europa.
            Den förutsätter en aktiv, bred och ansvarsfull utrikes- och säkerhetspolitik
            i kombination med fördjupade försvarssamarbeten, särskilt med
            Finland, och en trovärdig nationell försvarsförmåga. Sverige ska
            bidra till långsiktig stabilitet och säkerhet i vår del av Europa.
            Det är så det brukar heta när det gäller den säkerhetspolitiska
            linje som Sverige har.
          </note>
          <note>
            När vi nu går vidare med ett nytt försvarsbeslut är alla åtta
            partier överens om att vi inte kan utesluta ett militärt angrepp
            på Sverige. Alla åtta partier är överens om att försvarsanslagen
            behöver öka; sedan är det skillnader i hur mycket och kanske framför
            allt i hur fort. Regeringspartierna – Socialdemokraterna och Miljöpartiet
            – har i januariavtalet kunnat enas med Centern och Liberalerna
            om hur vi ska gå vidare med finansieringen för de fem kommande
            åren.
          </note>
          <note>
            Herr talman! Normalt sett brukar vi , om vi ens gör ändringar
            i säkerhetspolitiken , göra det efter noggranna överväganden och
            i ett brett samförstånd. Men för en dryg vecka sedan började plötsligt
            hela havet storma. Då fick nämligen en motion – eller faktiskt
            tre motioner – från Centern och Liberalerna majoritet i det sammansatta
            utrikes- och försvarsutskottet.
          </note>
          <note>
            Vad var det då egentligen som fick majoritet, herr talman?
          </note>
          <note>
            Kerstin Lundgren sa att en Nato-option innebär att man ska agera
            så att man har en möjlighet att ansöka om medlemskap eller bli
            medlem i Nato. Vi ska göra som Finland, där det råder en total
            politisk enighet, och vi hoppas att vi kan ha det också i Sverige,
            sa Kerstin Lundgren. Hon underströk dock att det inte är riksdagen
            som fastställer den säkerhetspolitiska linjen, utan det är regeringen.
          </note>
          <note>
            Hans Wallmark sa att en Nato-option är en viktig signal till
            omvärlden om att Natomedlemskap finns i Sveriges säkerhetspolitiska
            verktygslåda. Fortfarande höll sig utskottets ledamöter borta
            från att säga någonting annat än att det är regeringen som fastställer
            den säkerhetspolitiska linjen.
          </note>
          <note>
            Om det nu var så att man ville ha en Nato-option kunde man ju
            fundera på vad den skulle vara till för. Ska vi gå med i Nato
            eller inte?
          </note>
          <note>
            De fyra borgerliga partierna brukar numera hävda att de vill
            gå med i Nato. Men det femte parti – Sverigedemokraterna – som
            anslöt sig till den ­ na Nato-option brukar hävda att Sverige
            inte ska gå med i Nato. Roger Richthoff sa att Sverigedemokraterna
            klart och tydligt säger nej och att de inte har ändrat uppfattning
            – Sverige ska inte gå med i Nato. Vi vill ingå ett försvarsförbund
            med Finland, var Sverigedemokraternas och Roger Richthoffs uttalande.
          </note>
          <note>
            Ovanpå allt detta förklarade Mikael Oscarsson från Kristdemokraterna
            att det här var ett viktigt steg för att kunna höja försvarsanslagen
            till 2 pro ­ cent. Men fortfarande var det ingen som sa att det
            är någon annan än reger ­ ingen som fastställer den säkerhetspolitiska
            linjen.
          </note>
          <note>
            Då, herr talman, dök moderatledaren Ulf Kristersson in på sin
            Face ­ book och skrev sturskt: ”Vi förväntar oss att regeringen
            nu ställer sig ba ­ k ­ om riksdagens säkerhetspolitiska linje.”
            Plötsligt fanns då, enligt Ulf Kristersson, riksdagens säkerhetspolitiska
            linje och regeringens säkerhetspolitiska linje. Var och en får
            fundera på hur väl detta tjänar Sveriges långsiktiga säkerhet.
          </note>
          <note>
            Min uppfattning är att den säkerhetspolitiska linjen fastställs
            av reger ­ ingen och att ett land inte kan ha två säkerhetspolitiska
            linjer; det kan bara ha en, och det är regeringens.
          </note>
          <note>
            Den här majoriteten som alltså förespråkar den så kallade Nato-optionen
            gör det uppenbart av olika skäl, herr talman. Det är inte ovanligt
            i politiken att vi ibland landar på samma punkt, trots att vi
            har tagit helt olika vägar dit och har helt olika syften med det.
            Det kan gå an i många fall, i kommunpolitiken och till och med
            här i riksdagen. Men säkerhetspo ­ litik är lite för viktigt för
            att man av en slump ska landa på en och samma punkt och sedan
            komma fram till något som man ser ut att vara överens om, trots
            att man egentligen inte är det och absolut inte har samma mål.
          </note>
          <note>
            Jag tycker att alla borgerliga ledamöter och sverigedemokratiska
            ledamöter ska ta sig en funderare från nu och fram till omröstningen
            i morgon om ni verkligen ska stödja det majoritetsförslag som
            finns vad gäller Nato-option från det sammansatta utrikes- och
            försvarsutskottet.
          </note>
          <note>
            Herr talman! Jag vill yrka bifall till utskottets hela förslag
            i betänkandet förutom till just den beslutspunkt som handlar om
            Nato-option. Där vill jag yrka bifall till den reservation som
            finns från Socialdemokraterna, Vänsterpartiet och Miljöpartiet.
          </note>
          <note type="speaker">
            Anf. 2 HANS WALLMARK (M):
          </note>
          <note>
            Herr talman! Sverige är en konstitutionell monarki och en parlamentarisk
            demokrati. Ytterst handlar skyddet av riket om att värna de mänskliga
            fri- och rättigheterna, den fria opinionsbildningen och vårt sätt
            att vara som svenskar. Därför slår vi vakt om Sveriges oberoende
            och vårt lands försvar.
          </note>
          <note>
            Den parlamentariska demokratin innebär en uppdelning mellan den
            folkvalda församlingen och den utövande makten. Regeringen styr
            riket och lägger fast den utrikespolitiska linjen. Men det är
            dumt av en klok regering att inte lyssna på riksdagen och vad
            en klar majoritet uttalar. I regeringsformen, en av de svenska
            grundlagarna, står det i 4 § att ”riksdagen är folkets främsta
            företrädare” och i 6 § att ”regeringen styr riket ” och att ”
            Den är ansvarig inför riksdagen”.
          </note>
          <note>
            Herr talman! Det finns anledning att påminna om denna statsvetenskapliga
            grund inför den säkerhetspolitiska debatt som nu ska föras, för
            att förekomma det som kan komma att sägas om en så kallad Nato-option.
            Ifall riksdagen ställer sig bakom utskottets förslag är det något
            som reger ­ ingen måste förhålla sig till. Hur den gör det blir
            en avgörande fråga.
          </note>
          <note>
            Att det finns olika åsikter om säkerhetspolitiska samarbeten
            och ytterst ett svenskt Natomedlemskap är ingen hemlighet. Det
            har jag och Moderaterna den största respekt för. Av den anledningen
            yrkar jag också bifall till den fyrpartireservation, reservation
            10, som föreligger och där Moderaterna, Centerpartiet, Kristdemokraterna
            och Liberalerna uttalar sig om just värdet av ett svenskt Natomedlemskap.
          </note>
          <note>
            Det är något helt annat än den majoritet som samlats bakom den
            så kallade Nato-optionen, ytterst genom ett motionsförslag från
            Centerpartiet. Det är dock ingen ny tanke och absolut inget hugskott.
            Regeringen berör själv frågan i sin proposition, och jag kan som
            ledamot av Försvarsberedningen bekräfta att den har varit uppe
            till diskussion under de drygt två år av överläggningar som föregick
            framtagandet av det inriktningsbeslut som nu debatteras och som
            det ska fattas beslut om.
          </note>
          <note>
            Som framhålls är relationen mellan Sverige och Finland speciell.
            Ett närmande har under senare år skett mellan länderna och åtnjuter
            en bred uppslutning här i riksdagen. Vi talar rent av om ett samarbete
            bortom fredstida villkor. Försvarsberedningen och nu även regeringen
            markerar också att en väpnad konflikt i närområdet oundvikligen
            kommer att påverka och dra med länderna runt Östersjön.
          </note>
          <note>
            Ett väpnat angrepp mot Sverige kan inte uteslutas, eller som
            det uttrycks i betänkandet: ” Utskottet delar regeringens bedömning
            att det säkerhetspolitiska läget i Sveriges närområde och i Europa
            har försämrats över tid. Ett väpnat angrepp mot Sverige kan inte
            uteslutas. Det kan inte heller uteslutas att militära maktmedel
            eller hot om sådana kan komma att användas mot Sverige. Sverige
            blir oundvikligen påverkat om en säkerhetspolitisk kris eller
            väpnad konflikt uppstår i vårt närområde. Sverige och vårt närområde
            ingår i en militärgeografisk helhet .” Då är det i sammanhanget
            klokt att Sverige gör samma offentliga markering som Finland,
            att ett medlemskap ligger med i den säkerhetspolitiska verktygslådan.
            Det är ett beslut vi själva fattar, oberoende och självständigt.
          </note>
          <note>
            I Finland har en sådan option funnits sedan 1995. I vårt östra
            grannland finns fortfarande en majoritet som är emot tanken på
            ett Natomedlemskap, i dess riksdag, i dess nuvarande regering
            och hos folket. Ändå har denna markering funnits i 25 år och lär
            säkert göra det under överskådlig tid.
          </note>
          <note>
            Det är därför naturligt att Sverige, självständigt och inte på
            något sätt som krav eller önskemål från andra länder, markerar
            samma typ av beredskap. Det skulle ske genom den typ av beslut
            som en majoritet i det sammansatta utrikes- och försvarsutskottet
            nu har ställt sig bakom.
          </note>
          <note>
            Givet storleksordningen här i riksdagen, undantaget två så kallade
            vildar bland ledamöterna, ger det 204 ledamöter för en Nato-option
            och 143 ledamöter emot. Det är inte precis någon nära eller snäv
            riksdagsmajoritet – tvärtom, herr talman!
          </note>
          <note>
            Herr talman! Sverige fördjupar och intensifierar sina internationella
            samarbeten. Det är bra. Säkerhet byggs tillsammans med andra.
            Inför det försvarsbeslut som nu ska fattas har regeringen själv
            uttalat som motiv för etablering och lokalisering av nya förband
            att det underlättar hjälp och stöd västerifrån. Vi talar i Sverige
            om att vi vid en väpnad konflikt ska stoppa och hejda en fiende,
            och kämpa i avvaktan på.
          </note>
          <note>
            I avvaktan på vadå? Naturligtvis hjälp och stöd från andra. Det
            är därför vi fördjupar samarbeten. Det är därför Sveriges riksdag
            har ställt sig bakom ett så kallat värdlandsstöd. Och det är därför
            Sverige deklarerar vår vilja att stödja och bistå andra i händelse
            av kris och krig, på samma sätt som vi utgår från att andra kan
            stödja och bistå oss i händelse av kris och krig.
          </note>
          <note>
            Herr talman! Med nuvarande ordning kan vi dock aldrig veta. Vi
            kan hoppas, tro, önska och vilja. Men vi kan aldrig veta. Endast
            ett medlemskap i Nato kan skänka oss bindande säkerhetsgarantier
            och, nog så viktigt, en reell gemensam försvarsplanering. Därför
            är det vi som pläderar för ett svenskt Natomedlemskap som företräder
            en linje för ökad säkerhet och medverkar till att värna freden
            i Östersjöområdet i kontrast till en osäkerhets- och oklarhetslinje.
          </note>
          <note>
            Regeringen noterar själv i sin proposition: ”A tt Sverige kan
            ge och ta emot militärt och civilt stöd är avgörande för att skapa
            en reell möjlighet att agera tillsammans och samordnat i händelse
            av en kris eller krig .”
          </note>
          <note>
            Herr talman! Låt mig avslutningsvis, så här från riksdagens talarstol,
            rikta beröm och tack till Björn von Sydow. I egenskap av Försvarsberedningens
            ordförande, har han med stor integritet och gedigen kunskap med
            ­ verkat till framtagandet av två rapporter som utgör den solida
            grunden för vårt kommande försvarsbeslut och den inriktning som
            ska gälla de kommande åren. Under åren har från regeringsföreträdare
            beredningen och dess slutsatser stundom närmast undergrävts. Det
            sista året, 2020, har onödigt mycket tid gått förlorad på samtalsverksamhet
            under Peter Hultqvists ledning. Men nu är vi här – till slut.
          </note>
          <note>
            Jag yrkar bifall till Moderaternas reservation 1 angående de
            övergrip ­ ande säkerhetspolitiska bedömningarna och yrkar avslag
            på reservation 11 från Socialdemokraterna, Vänsterpartiet och
            Miljöpartiet angående en Nato-option.
          </note>
          <note type="speaker">
            Anf. 3 KENNETH G FORSLUND (S) replik:
          </note>
          <note>
            Herr talman! Givet den mediedebatt och medierapportering som
            har varit , liksom uttalanden dels av Hans Wallmark, dels av Ulf
            Kristersson måste jag naturligtvis passa på att fråga Hans Wallmark:
            Finns det en ”riksdagens säkerhetspolitiska linje”? Är det Hans
            Wallmarks ord eller Ulf Kristerssons ord som gäller?
          </note>
          <note type="speaker">
            Anf. 4 HANS WALLMARK (M) replik:
          </note>
          <note>
            Herr talman! Jag tyckte att jag var väldigt tydlig. Det är naturligtvis
            så att en klok regering har att förhålla sig till vad en riksdagsmajoritet
            uttalar sig om.
          </note>
          <note>
            Jag vill därför ställa frågan tillbaka till Kenneth G Forslund:
            Om en riksdag som representerar 204 ledamöter uttalar någonting
            – en tydlig majoritet, alltså – hur förhåller sig en regering
            till det?
          </note>
          <note type="speaker">
            Anf. 5 KENNETH G FORSLUND (S) replik:
          </note>
          <note>
            Herr talman! Hans Wallmark är tydlig, men vad ska vi då tro om
            Ulf Kristerssons ord på hans egen Facebooksida, där han skriver
            att det finns en ”riksdagens säkerhetspolitiska linje”? Gäller
            inte de orden?
          </note>
          <note>
            Hans Wallmark pekar på 204 ledamöter. Det är 204 ledamöter från
            fem olika partier med minst tre olika synsätt på relationen till
            Nato och vad en Nato-option ska innebära. Är det en klok och ansvarsfull
            grund för att föra den här politiken?
          </note>
          <note>
            Och hur menar Hans Wallmark att en regering ska kunna tolka ett
            beslut i riksdagen? Det är ju inte vilket beslut som helst. Det
            handlar inte om åt vilket håll vi ska köra på gatorna eller hur
            hög socialbidragsnormen ska vara eller någonting sådant, där vi
            förvisso kan ha olika uppfattningar och olika mål med det vi fattar
            beslut om. Det andra kan vara nog så viktiga frågor, men det här
            är allvarligt på ett annat sätt.
          </note>
          <note>
            Det är fem partier med minst tre olika tolkningar. Hur ska man
            bringa reda i detta, Hans Wallmark?
          </note>
          <note type="speaker">
            Anf. 6 HANS WALLMARK (M) replik:
          </note>
          <note>
            Herr talman! Det är inte första gången frågan om en Nato-option
            debatteras och avgörs i Sveriges riksdag. Socialdemokraterna har
            gjort det tillsammans med Vänsterpartiet, Miljöpartiet och Sverigedemokraterna.
            Menar Kenneth G Forslund att man då har haft samma politiska grund
            för detta avvisande? Har det varit ett enda block som har bestått
            av Socialdemokraterna, Vänsterpartiet, Miljöpartiet och Sverigedemokraterna?
            Jag skulle vilja säga att det finns minst tre linjer, kanske fyra,
            representerade i det blocket.
          </note>
          <note>
            Därför tycker jag att man nog ska förhålla sig till de riksdagsmajoriteter
            som uppstår. Om man då har, herr talman, ett beslut som 204 ledamöter
            mot 143 står bakom finns det skäl för en klok regering att förhålla
            sig till det.
          </note>
          <note>
            Dessutom, herr talman, hoppas jag att vi får se andra socialdemokrater
            och miljöpartister som också argumenterar i sak. Det intressanta
            både med Kenneth G Forslunds anförande och det replikskifte vi
            nu har är ju att själva idén om en Nato-option över huvud taget
            inte berörs.
          </note>
          <note>
            Det tycker jag är tråkigt. Jag tror nämligen att en Nato-option,
            rätt hanterad, vore en möjlighet och inte ett problem för det
            socialdemokratiska partiet.
          </note>
          <note type="speaker">
            Anf. 7 BJÖRN SÖDER (SD):
          </note>
          <note>
            Herr talman! Det är viktigt att bidra till avspänning i det militärt
            strategiska område där Sverige befinner sig. Därför är det viktigt
            att inte rubba balansen i vårt närområde. Det finns däremot skäl
            att försäkra sig om att kunna arbeta förebyggande för att minska
            risken för militär aggression mot svenskt territorium syftande
            till att menligt påverka landets nationella frihet eller det svenska
            folkets självbestämmanderätt.
          </note>
          <note>
            Vi sverigedemokrater har i många år förespråkat att Sverige ska
            ingå ett defensivt försvarsförbund med Finland. Sverige och Finland
            möter samma säkerhetspolitiska situation med hänsyn till ländernas
            gemensam ­ ma geografiska läge. Ett försvarsförbund med Finland
            vore därför, enligt vår analys, ett mycket bra alternativ för
            att skapa säkerhet i vår del av världen.
          </note>
          <note>
            Under senare år har samarbetet med Finland intensifierats, och
            så sent som den 8 september i år sa riksdagen ja till att införa
            en ny lag om operativt militärt stöd mellan Sverige och Finland.
            Syftet med lagen är att stärka ländernas nationella försvar och
            deras förmåga att agera militärt tillsammans.
          </note>
          <note>
            Beslutet innebär bland annat att regeringen får rätt att fatta
            vissa beslut om att ge eller ta emot militärt stöd inom ramen
            för samarbetet. Förutsättningarna för att finska militära styrkor
            ska kunna ge Sverige militärt stöd förbättras också genom vissa
            lagändringar.
          </note>
          <note>
            När Krister Bringéus 2016 utredde Sveriges internationella samarbeten
            på försvars- och säkerhetsområdet framkom i samtal med finska
            företrädare att man från finskt håll gett uttryck för tanken att
            ett svensk-finskt försvarsförbund på sikt vore ”naturligt”, och
            i slutet av förra månaden nåddes vi av nyheten att flera ledande
            finländska politiker nu öppnar dörren för att ingå ett försvarsförbund
            med Sverige.
          </note>
          <note>
            Sverige och Finland har starka kulturella och politiska band
            och en lång gemensam historia. Genom ett försvarsförbund skulle
            tröskeleffekten höjas och nya strategiska djup skapas, vilket
            skulle stärka ländernas försvarsförmågor.
          </note>
          <note>
            Herr talman! Sedan utskottets beslut i det betänkande som vi
            i dag behandlar här i kammaren har debatten gått het. Frågan om
            en svensk Nato-option är i sig inte det minsta kontroversiell.
            Den förändrar inte Sveriges säkerhetspolitiska linje. Denna ligger
            fast. Nato-optionen innebär inget medlemskap i Nato, vilket regeringen
            i debatter mer eller mindre försökt göra gällande.
          </note>
          <note>
            Nato-optionen innebär emellertid att vi ska möta de krav som
            Nato ställer på ett potentiellt medlemsland. Detta i sig betyder
            att vi hindrar en del partier från att använda det svenska försvaret
            som en budgetregulator.
          </note>
          <note>
            För att en Nato-option ska vara trovärdig krävs att landets försvar
            uppfyller den storlek och standard som krävs för att en medlemsansökan
            ska kunna beviljas. En sådan option kan därmed utgöra ett viktigt
            argument för en ökad upprustning av det svenska försvaret och
            vidare försvåra en eventuell framtida nedrustning.
          </note>
          <note>
            Nato-optionen innebär också att vi nu harmoniserar Sveriges och
            Finlands inställning till handlingsfrihet i Natofrågan, vilket
            innebär ett ytterligare närmande och signalerar en vilja till
            fördjupat samarbete som stärker möjligheterna att på sikt ingå
            just ett försvarsförbund. För att underlätta bildandet av ett
            försvarsförbund är det av vikt att våra länder formulerar sig
            på likvärdigt sätt gällande en Nato-option.
          </note>
          <note>
            Därför anser vi att Sverige, i likhet med Finland, bör uttala
            en tydlig Nato-option. Denna option innebär, på samma sätt som
            i Finland, att till grunderna för Sveriges utrikes-, säkerhets-
            och försvarspolitik hör att det finns ett nationellt spelrum och
            valmöjligheter. Detta inbegriper en möjlighet att alliera sig
            militärt och ansöka om medlemskap i Nato. Vi vill dock starkt
            betona att så länge Finland står utanför Nato bör Sverige också
            göra det. Vidare är det inte aktuellt med ett medlemskap i Nato
            med mindre än att ett sådant fått tydligt stöd i en folkomröstning.
            Det är en rimlig avvägning som även Finland gör.
          </note>
          <note>
            Att regeringen hävdar, som försvarsministern och utrikesministern
            gjorde i en debattartikel i Expressen i torsdags, att en harmonisering
            med Finlands säkerhetspolitik skulle utgöra ett hinder för samarbete
            är en absurd analys som helt saknar grund.
          </note>
          <note>
            Likartade system och likartade förutsättningar att kunna fatta
            säkerhetspolitiska beslut i samklang med Finland stärker bägge
            länders manöverutrymme och säkerhet i ett potentiellt förändrat
            läge. En svensk Nato-option bidrar till att stärka, inte försvaga,
            Finlands option. Detta gör sammantaget att vi höjer trösklarna
            för en angripare.
          </note>
          <note>
            Samtidigt ska Sverige fortsätta det omfattande Natosamarbetet
            som grundar sig på ett partnerskap, och vi ska fortsätta att delta
            i utbildnings- och övningsverksamhet på egna premisser.
          </note>
          <note>
            Herr talman! Det tål att upprepas: Vårt beslut om att stödja
            förslaget om en Nato-option innebär inte att vi ändrat uppfattning
            i frågan om ett svenskt medlemskap i Nato. Det framgår också tydligt
            i betänkandet, där vi med majoritet har avslagit de motioner som
            yrkar på ett svenskt medlemskap.
          </note>
          <note>
            Men det är inte bara med Finland som vi vill fördjupa det försvars-
            och säkerhetspolitiska samarbetet. Mot bakgrund av det försämrade
            säkerhetspolitiska läget i vår del av världen vill vi också fortsätta
            att fördjupa samarbetet med övriga nordiska länder inom det nordiska
            försvarssamarbetet Nordefco. Möjligheter finns att fortsätta att
            fördjupa samarbetet oavsett om Sverige och Finland utgör ett försvarsförbund
            och Norge, Danmark och Island ingår i en annan försvarsallians.
          </note>
          <note>
            I den vision för Nordefcosamarbetet 2025 som antogs förra året
            anges att staterna ska förbättra sin försvarsförmåga och sitt
            samarbete i fred, kris och konflikt. I de mål som ska ha uppnåtts
            till 2025 ingår att minimera begränsningarna av militär rörlighet
            inom och mellan de nordiska länderna, skapa förutsättningar för
            ett ökat utbyte av lägesinformation i fred, kris och konflikt
            samt stärka Nordefco som en plattform för kriskonsulta ­ tioner
            mellan ländernas försvarsdepartement.
          </note>
          <note>
            Vi välkomnar detta, och precis som utskottet anför bidrar ett
            sådant utvidgat samarbete, förutom att det har ett säkerhetspolitiskt
            värde, till effektivare resursanvändning och ökad operativ förmåga.
          </note>
          <note>
            Herr talman! Vi står givetvis bakom samtliga våra reservationer
            i betänkandet, men för tids vinnande yrkar jag bifall endast till
            reservationerna 6 och 13.
          </note>
          <note type="speaker">
            Anf. 8 KENNETH G FORSLUND (S) replik:
          </note>
          <note>
            Herr talman! Den Nato-option som Sverigedemokraterna ställde
            sig bakom för en dryg vecka sedan, vilket var en överraskning
            för i alla fall en del, är inte något som Finland har efterfrågat
            i några av de kontakter som vi har haft med dem. Sverige och Finland
            är partnerländer till Nato, dessutom på den högsta nivån. Våra
            länder anses högt Natoanpassade och hyllas av Nato, och Nato kommer
            regelbundet till Sverige och Finland och studerar hur vi jobbar.
            De säger dessutom att vi är mer Natoanpassade i vår verksamhet
            än många av Natos medlemsstater.
          </note>
          <note>
            Vad är det som Nato-optionen skulle lösa för problem, Björn Söder,
            och väger det upp alla de frågetecken som denna vinglighet skapar
            i vår omvärld?
          </note>
          <note type="speaker">
            Anf. 9 BJÖRN SÖDER (SD) replik:
          </note>
          <note>
            Herr talman! De frågetecken som vingligheten skapar, som Kenneth
            G Forslund säger, är till stor del skapad av honom själv, hans
            parti och regeringen, som börjar spekulera i vad detta kommer
            att leda till. Kort och gott är det precis vad som står i betänkandet
            om Nato-option. Det innebär att det finns en handelsfrihet. Att
            vi nu gör vår säkerhetspolitiska linje eller hållning mer lik
            Finlands innebär att vi har möjligheter framöver att på ett enklare
            sätt ingå i försvarsförbundet, om vi har en likvärdig syn på det.
          </note>
          <note>
            Detta skapar en möjlighet framöver att fatta beslut utifrån de
            förutsättningar som råder i framtiden. Detta ger ett ökat spelutrymme,
            och det ger också en viktig signal om att vi har den möjligheten.
            Dessutom innebär Nato-optionen att vi måste uppfylla de krav som
            ett medlemskap skulle kräva. Det innebär att vår försvarsförmåga
            tvingas rustas och att man inte, som både Kenneth G Forslunds
            egen regering och tidigare socialdemokratiska regeringar men även
            borgerliga regeringar har gjort, kan använda Försvarsmakten som
            en budgetregulator. Man har mjölkat den på pengar för att finansiera
            olika reformer, men det är slut med det nu.
          </note>
          <note>
            För att kunna bli medlemmar måste vi uppfylla en viss miniminivå,
            och detta ser vi som väldigt positivt. Det skapar ett ökat handlingsutrymme,
            och det gör vår säkerhetspolitik mer lik Finlands.
          </note>
          <note type="speaker">
            Anf. 10 KENNETH G FORSLUND (S) replik:
          </note>
          <note>
            Herr talman! Tack, Björn Söder, för svaret! Jag håller inte riktigt
            med om det naturligtvis. Jag tycker inte att Nato-optionen skapar
            några nya möjligheter för oss som inte funnits tidigare. Det intressantaste
            i Björn Söders argumentation är att den gör att vi måste börja
            uppfylla de olika med ­ lemskraven, exempelvis 2 procent vad gäller
            försvarsanslag mätt i andel av bnp.
          </note>
          <note>
            Ett annat krav för medlemskap, Björn Söder, är att det ska finnas
            en folklig förankring. Ska Sverige börja uppfylla det kravet också
            då? Ska Björn Söder för säkerhets skull börja kampanja ute i Sverige
            för att Sverige eventuellt ska gå med i Nato? Jag har lite svårt
            att se den utvecklingen framför mig , givet att Sverigedemokraternas
            uppfattning brukar vara att Sverige inte ska gå med i Nato.
          </note>
          <note>
            Roger Richthoff sa i förra veckan att den uppfattningen ligger
            fast. Men hur länge ligger den uppfattningen fast, Björn Söder?
            Ni är ett parti som har bytt uppfattning i alla frågor utom migrationspolitiken.
            I den mån ni har bytt uppfattning där är det i så fall från en
            hård till en ännu hårdare migrationspolitik, men i övrigt är listan
            lång över politikområden där ni har tvärvänt och bytt uppfattning.
            När kommer ni att tvärvända om Nato och förespråka Natomedlemskap
            också?
          </note>
          <note type="speaker">
            Anf. 11 BJÖRN SÖDER (SD) replik:
          </note>
          <note>
            Herr talman! Man kanske ska vara lite försiktig med att beskylla
            oss för att byta politik. Jag tycker att Socialdemokraterna är
            ett väldigt bra exempel på ett kappvändarparti som gör allt för
            att behålla makten, för det är det viktigaste i Socialdemokraternas
            värld. Då är man beredd att byta politik från en dag till en annan.
          </note>
          <note>
            Precis som Kenneth G Forslund säger skapas förutsättningar för
            att vi ska kunna nå upp till tvåprocentsmålet, och vi måste ligga
            på den nivån därför att ett medlemskap skulle kräva det. Det ser
            vi som en otroligt positiv effekt.
          </note>
          <note>
            Jag tyckte att jag var tydlig i mitt anförande, herr talman,
            om att vi står fast vid vår syn på ett svenskt medlemskap. Det
            skapar en flexibilitet inför framtiden. Precis som sägs i tillkännagivandet
            är det en skarp uppmaning till regeringen att man måste leverera
            så att inga praktiska hinder föreligger. Detta gör att om svenska
            folket en dag skulle säga ja till att gå med, beroende på hur
            omvärldsläget ser ut, finns det möjligheter att ansluta sig. Om
            det skulle finnas en stark folklig opinion i det läget , och om
            resultatet av att bli medlem i Nato skulle bli att vi kan rädda
            vårt land och vår frihet , är vi beredda att omvärdera vårt ställningstagande.
            Men vi ställer kravet att det ska finnas en folklig förankring.
            Det tror jag kan finnas om det skul ­ le bli en försämring i framtiden.
          </note>
          <note type="speaker">
            Anf. 12 KERSTIN LUNDGREN (C):
          </note>
          <note>
            Herr talman! Sveriges säkerhetspolitik syftar till att garantera
            landets oberoende och självständighet.
          </note>
          <note>
            År 2004 fattades försvarsbeslutet utifrån bedömningen att det
            säkerhetspolitiska läget i Östersjöregionen präglades av lugn,
            stabilitet och samarbete. Ryssland hade utvecklat goda samarbetsrelationer
            med EU och Nato samtidigt som Estland, Lettland, Litauen och Polen
            blivit medlemmar i både EU och Nato. Spänningen hade minskat dramatiskt
            i vårt närområde. Försvarsbeslutet fem år senare fick skjutas
            upp efter Rysslands krig med Georgien, och innan nästa försvarsbeslut
            genomförde Putinregimen den olagliga annekteringen av Krim och
            kriget i östra Ukraina. Detta pågår ännu, och till det har lagts
            Syrienkriget.
          </note>
          <note>
            Demokratin har backat sedan 2005, likväl som respekten för mänskliga
            fri- och rättigheter. Geopolitiken har återkommit, och vi kan
            se en tyngdpunktsförskjutning av politisk, ekonomisk och militär
            makt mot Asien och då särskilt Kina.
          </note>
          <note>
            USA:s inflytande utmanas och ifrågasätts. Normer, samarbeten,
            insti ­ tutioner och värderingar som format vår del av världen
            efter andra världskriget och som är baserade på mänskliga rättigheter,
            demokrati och fungerande rättsstater undermineras. Drivande i
            denna utveckling är Ryssland och Kina. Ryssland bryter mot och
            utmanar systematiskt den europeiska säkerhetsordningen och dess
            centrala principer. Kina visar en liknande hållning i Sydkinesiska
            sjön. Detta har underlättats av den nuvarande administrationen
            i USA, och vi hoppas att den nya ska ändra det.
          </note>
          <note>
            Folkrätten är grunden för den regelbaserade världsordning som
            vi följer. FN är en hörnsten i vår säkerhetspolitik likaväl som
            Europakonven ­ tionen.
          </note>
          <note>
            Herr talman! Sveriges medlemskap i EU är ett fundament för vårt
            välstånd men också för vår säkerhet. EU är Sveriges viktigaste
            utrikes- och säkerhetspolitiska arena. Ingen europeisk stat kan
            på egen hand möta alla dagens allvarliga och komplexa säkerhetspolitiska
            utmaningar eller få genomslag som global aktör. Det kräver att
            EU:s förmåga att svara och agera som en global utrikes- och säkerhetspolitisk
            aktör stärks.
          </note>
          <note>
            Sverige bedriver en solidarisk säkerhetspolitik. Vi har i bred
            enighet uttalat en unilateral solidaritetsförklaring. Vi förhåller
            oss inte passiva om en katastrof eller ett angrepp sker mot något
            annat EU-land eller något nordiskt land. Vi förväntar oss att
            de agerar på motsvarande sätt. Till det kommer den nordiska solidaritetsdeklarationen.
            Det nordiska samarbetet är ett komplement till de existerande
            samarbetena inom EU och Nato.
          </note>
          <note>
            Herr talman! Sverige har ökat förmågan att ge och ta emot hjälp
            genom värdlandsavtalet. Vi har stärkt vårt nordiska samarbete
            genom Nordefco, och vi har nu ett mycket nära samarbete med Finland
            som omfattar operativ planering, även för att kunna möta kris
            och krig. Centerpartiet vill se att den förmågan utvecklas till
            att omfatta även EU- och Natoländer. Det är tveklöst så att Rysslands
            agerande är det största hotet mot vår regions säkerhet. Ett angrepp
            på Sverige kan inte uteslutas, och en konflikt eller ett angrepp
            på någon kommer att bli ett angrepp på oss alla. Det faktum att
            vi nu fördjupar samarbetet mellan Sverige och Finland visar att
            det inte räcker med att öva tillsammans; det krävs även förmåga
            till operativ planering och ledning. Den insikten ligger också
            bakom regeringens ambition till nationell operationsplanering
            tillsammans med Danmark, Norge, Storbritannien, USA och Nato.
          </note>
          <note>
            Centerpartiet ser det som naturligt att utifrån den insikten
            söka medlemskap i den enda organisation som har förmåga att utföra
            komplicerade operationer: Nato. Vi bestämmer själva när och hur,
            men vi vill gärna se att vi startar och landar denna process tillsammans
            med Finland, så att hela Norden kan samverka inom ramen för samma
            struktur. Det skulle öka förutsägbarheten och därmed höja trösklarna
            för en konflikt. Det skulle för oss i likhet med våra baltiska
            vänner vara konfliktavhållande och stärka vår gemensamma säkerhet.
          </note>
          <note>
            Herr talman! Vi eftersträvar en bred politisk samsyn. För Centerpartiet
            är det klart att en folkomröstning om vår säkerhetspolitik inte
            kan bli aktuell. Jag yrkar bifall till reservation 10.
          </note>
          <note>
            Herr talman! Den finländska utrikes- och säkerhetspolitiska redogörelsen
            2020 gör det tydligt att Natos och USA:s ökade verksamhet och
            närvaro i de baltiska länderna och i Polen ökar stabiliteten i
            Östersjöregionen. Vidare framgår att Rysslands maktpolitik bidragit
            till ökade spänningar, att regionens militärstrategiska betydelse
            ökat och att vapensystem av alltmer avancerad teknisk förmåga
            placeras i Finlands närområden. Till detta kommer Kinas ökade
            intresse för regionen inklusive Arktis. Rysslands mål är enligt
            rapporten en europeisk säkerhetsstruktur byggd på intressesfärer.
            Det ligger i vårt gemensamma intresse att med kraft motverka en
            sådan utveckling på vår kontinent och i vår region.
          </note>
          <note>
            Herr talman! Vårt allt närmare säkerhetspolitiska samarbete med
            Finland utmanar, precis som det svenska EU-medlemskapet en gång
            gjorde, den svenska säkerhetspolitiska linjen. Linjen ligger fast
            såtillvida att Sverige de facto inte är med i någon militär allians,
            enbart en politisk allians med solidariska förpliktelser. Men
            vi bedriver en solidarisk säkerhetspolitik med allt närmare operativt
            samarbete inte bara med Finland. Vi utvecklar samarbetet inom
            EU som ett komplement till Natos strategiska förmåga. Vårt unika
            samarbete med Finland påverkar i sig den svenska handlingsfriheten.
          </note>
          <note>
            Ett resultat av det förra försvarsbeslutet blev den utredning
            vi då enades om kring Sveriges försvars- och säkerhetspolitiska
            samarbeten. Regeringen vilade då som nu i övrigt sin säkerhetspolitiska
            linje på Vänsterpartiet och Sverigedemokraterna. Utredningen Säkerhet
            i en ny tid valde regeringen att lägga åt sidan utan vidare åtgärd.
            Det beklagar vi, för den borde – i likhet med den tidigare utredningen
            av Bertelman – ha blivit föremål för ett bredare politiskt samtal.
          </note>
          <note>
            Centerpartiet har ställt frågan om regeringen ansett sig ha brett
            parlamentariskt stöd för sin säkerhetspolitiska linje baserat
            på Vänsterpartiet och Sverigedemokraterna. Regeringen måste ha
            bedömt att det räckte. På annat sätt kan Centerpartiet inte tolka
            det faktum att regeringen ännu en gång valde att stå ensam bakom
            den säkerhetspolitiska delen av totalförsvarspropositionen.
          </note>
          <note>
            Regeringen hävdar att den säkerhetspolitiska linjen ligger fast
            och att den militära alliansfriheten alltjämt tjänar oss väl och
            bidrar till stabilitet och säkerhet i norra Europa. Men nog borde
            även regeringen se att något har förändrats och att den gamla
            linjen inte tjänar vår, våra nordiska grannländers eller EU-staternas
            säkerhet väl? I dag bygger vår säkerhet på ett värdlandsavtal
            med Nato, ett väldigt nära samarbete och ett fördjupat partnerskap
            med Nato. I morgon bygger den på operativt samarbete med Nato
            och inte bara Finland. Dessa omfattande samarbeten, i kombination
            med vår egen solidaritetsförklaring, bringar oss så nära Nato
            att vi knappast kan undgå att identifieras med alliansen – utan
            att få vare sig den effekt av samarbetet eller det solidariska
            skydd som ett medlemskap skulle innebä ­ ra.
          </note>
          <note>
            Herr talman! Till grunderna för Finlands utrikes ‑ , säkerhets-
            och försvarspolitik hör att upprätthålla en nationell rörelsefrihet
            samt valmöjligheter. Detta inbegriper en möjlighet att alliera
            sig militärt och ansöka om medlemskap i Nato. Beslut ses alltid
            över i realtid med beaktande av förändringarna i den internationella
            säkerhetsomgivningen. Genom den kompatibilitet som uppnås via
            samarbetet med Nato säkerställs att det inte uppstår några praktiska
            hinder för en eventuell anslutning. Detta handlar om den så kallade
            Nato-optionen, som har ett samlat stöd i den finländska riksdagen.
          </note>
          <note>
            Med ett allt närmare samarbete mellan Finland och ett Sverige
            vars säkerhetspolitiska linje helt avvisar Nato – fram till nyligen
            har denna linje även avvisat en Nato-option – skulle Sverige i
            praktiken devalvera värdet på den finländska optionen och vår
            säkerhet. Centerpartiet vill stärka den och vår gemensamma säkerhet.
            Därför är det välkommet att Sveriges riksdagsmajoritet nu väljer
            att uppmana regeringen att följa Finlands exempel; Sverige ska
            uttala att vår säkerhetspolitiska linje inbegriper en möjlighet
            att ansöka om medlemskap i Nato. Detta är Centerpartiets hållning
            sedan flera år tillbaka, och vi är glada att den nu verkar få
            stöd i riksdagen. Det är regeringen som ska ta emot tillkännagivandet,
            och det är vår förhoppning att det sker på ett bättre och mer
            framåtsyftande sätt än vad som hände med de två nämnda utredningarna.
          </note>
          <note>
            Herr talman! Avslutningsvis vill jag yrka bifall till Centerpartiets
            reservation 14 under punkt 5 om internationella militära och civila
            insatser. Utvecklingen av vårt territoriella försvar får inte
            leda till att vi isolerar oss och ensidigt riktar oss inåt. Vi
            måste vara redo att bidra där vi kan göra skillnad och bidra till
            fred och säkerhet, långsiktig utveckling, demokrati och mänskliga
            rättigheter.
          </note>
          <note type="speaker">
            Anf. 13 KENNETH G FORSLUND (S) replik:
          </note>
          <note>
            Herr talman! Kerstin Lundgren är tydlig, tycker jag, med att
            det är regeringen som lägger fast den säkerhetspolitiska linjen.
            Men vad tycker då Kerstin Lundgren själv om den förvirring som
            uppstår om huruvida det är riksdagen, regeringen eller båda som
            har en säkerhetspolitisk linje? Med ledning av Ulf Kristerssons
            kommentarer på hans egen Facebooksida tycks det bland den majoritet
            där Kerstin Lundgren nu förefaller ingå finnas uppfattningar om
            att det kan finnas en riksdagens säkerhetspolitiska linje.
          </note>
          <note>
            Sedan vill jag passa på att fråga Kerstin Lundgren om Centerpartiets
            omsvängning i inställningen till Nato. Enligt det beslut som togs
            på centerstämman – Kerstin Lundgren var såvitt jag förstått synnerligen
            aktiv i processen fram till det – är Centerpartiet för ett svenskt
            Natomedlemskap med förbehållet att vi ska ha det man kan kalla
            en norsk och dansk modell: ingen fast stationerad trupp i Sverige
            och inga kärnvapen på svensk mark.
          </note>
          <note>
            Är det här bevekelsegrunder som ska vägas in i en Nato-option?
            Är det här bevekelsegrunder som fortfarande gäller för Centerpartiets
            ställningstagande att Sverige bör söka medlemskap i Nato? Eller
            vad det någonting som bara användes i debatten på Centerstämman
            för att vinna den voteringen?
          </note>
          <note type="speaker">
            Anf. 14 KERSTIN LUNDGREN (C) replik:
          </note>
          <note>
            Herr talman! Ja, Centerpartiet förefaller ingå i den majoritet
            som kanske beslutar om en Nato-option. Men, herr talman, det är
            Centerpartiets motioner. Självklart är vi glada över att de motionerna
            får stöd – Centerpartiet tillsammans med Liberalerna i den sista
            motionen.
          </note>
          <note>
            Partistämmans beslut gäller självklart tills partistämman fattar
            ett annat beslut. Det har jag inte sett som aktuellt. Sedan har
            det vantolkats av en del, inte minst i debatten här i kammaren.
            Man kan dock gå tillbaka och se att vi har påtalat detta.
          </note>
          <note>
            Herr talman! Den otydlighet som Kenneth G Forslund nämner måste
            ju också hänga samman med – åtminstone är det min bild – hur regeringen
            väljer att tolka den. Säg att regeringen säger: Vi hör ingenting.
            Vi ser inte att vårt underlag har förändrats. Då blir det naturligtvis
            så att andra där ute funderar: Vad är det som pågår?
          </note>
          <note>
            Det var därför jag från min sida var tydlig med att jag hoppas
            och förväntar mig att regeringen lyssnar och agerar på ett annat
            sätt än vad regeringen, eller regeringarna, har gjort när det
            gäller de utredningar som har tagits fram och lämnats till regeringen.
            Vi hade hoppats på och begärt en större politisk debatt runt dem,
            ett politiskt samtal, men regeringen valde att lägga dem i byrålådan.
          </note>
          <note>
            Gör regeringen detsamma med riksdagens beslut i den här delen
            kommer det att finnas en diskrepans. Vi har det i några sådana
            frågor, och det påverkar naturligtvis.
          </note>
          <note>
            Regeringen har alltså det yttersta ansvaret. Regeringen fattar
            beslut och har att göra det. Men den har också att agera för att
            få det hela att gå ihop.
          </note>
          <note type="speaker">
            Anf. 15 KENNETH G FORSLUND (S) replik:
          </note>
          <note>
            Herr talman! Tack för svaret, Kerstin Lundgren! Jag hoppas att
            Kerstin Lundgren i sin andra, avslutande replik också kommer fram
            till frågan om hur hon ser på de olika tolkningar som uppenbart
            finns bland de fem partier som står bakom majoritetsförslaget
            och om huruvida det finns en riksdagens och en regeringens säkerhetspolitiska
            linje. Jag tycker att det är ganska intressant.
          </note>
          <note>
            Sedan är det ju så: I och med att Kerstin Lundgren gör klart
            att Center ­ partiets förbehåll vad gäller Natomedlemskap kvarstår
            , så vilar den här majoriteten på tre olika uppfattningar om förhållandet
            till Nato. Man skulle kunna tala om en moderat uppfattning, sannolikt
            delad av Liberalerna och Kristdemokraterna, att vi ska gå med
            i Nato. Centerns är: Jo, vi går med i Nato, men inga stationerade
            trupper och inga kärnvapen på svensk mark. Sedan har vi Sverigedemokraternas
            uppfattning: Vi ska införa den här Nato-optionen, men vi ska inte
            gå med i Nato – fast kanske någon gång i framtiden, eventuellt.
            Det var inte helt lätt att reda ut vad Björn Söder menade.
          </note>
          <note>
            Är det här en tillräckligt stabil grund, tycker Kerstin Lundgren,
            för att göra väsentliga förändringar av Sveriges säkerhetspolitiska
            linje? Jag tycker att det finns en skillnad mellan att upprätthålla
            en linje och att göra förändringar i den. När man gör förändringar
            ska man tänka sig för väldigt noga.
          </note>
          <note>
            Detta är inte heller vilket beslut som helst. Detta är ett beslut
            där man behöver vara överens inte bara om var man ska landa utan
            också om hur man kommer dit och vad det ska innebära sedan.
          </note>
          <note type="speaker">
            Anf. 16 KERSTIN LUNDGREN (C) replik:
          </note>
          <note>
            Herr talman! Detta är ändå lite intressant att höra. Jag skulle
            ha kunnat tänka mig att ställa en retorisk fråga. Det hade varit
            intressant, herr talman, om Kenneth G Forslund hade avslöjat de
            gemensamma åsikterna hos Vänsterpartiet, Miljöpartiet, Sverigedemokraterna
            och Socialdemokrater ­ na kring att Sveriges säkerhetspolitiska
            linje ska ligga fast, hur den argumentationen har sett ut och
            hur lika lydande deras bilder är av verkligheten. Jag ställer
            dock inte den frågan eftersom jag vet att Kenneth G Forslund inte
            kan svara, herr talman.
          </note>
          <note>
            Är det här ett stort beslut? Ja, det är ett stort beslut om Sveriges
            riksdag öppnar dörren och ger en uppmaning till regeringen att
            agera inte för ett medlemskap, för det är inte medlemskap det
            handlar om, men för att likställa vår hållning med den finländska
            – en option, en möjlighet, en handlingsfrihet.
          </note>
          <note>
            Regeringen brukar hävda att det är viktigt med handlingsfrihet.
            Men just på ett område, herr talman, vill regeringen inte ha handlingsfrihet,
            nämligen när det gäller Natomedlemskap. Vi vill öppna den möjligheten
            också, herr talman. Det handlar Nato-optionen om.
          </note>
          <note>
            När man lyssnar på Kenneth G Forslund låter det ibland som att
            detta inte är någonting som riksdagen ska ägna sig åt. Det är
            bara regeringen som fattar beslut. Men, herr talman, regeringen
            måste ju ändå – och det sa man att man ville i en debattartikel
            jag läste – försäkra sig om att den har ett brett parlamentariskt
            stöd. Och vill man ha ett brett parlamentariskt stöd är frågan:
            Hur stort är det? Hur stort ska det vara? Uppenbarligen kan det
            räcka med Miljöpartiet, Vänsterpartiet och Socialdemokraterna.
          </note>
          <note type="speaker">
            Anf. 17 HÅKAN SVENNELING (V):
          </note>
          <note>
            Herr talman! Ett väpnat angrepp mot Sverige är fortfarande osannolikt.
          </note>
          <note>
            Regeringen gör dock en annan bedömning i denna proposition, där
            man anser att ett väpnat angrepp mot Sverige inte kan uteslutas.
            Det är en ny bedömning för denna försvarspolitiska proposition.
            Vänsterpartiet menar att det inte finns någon anledning att värdera
            risken för ett väpnat angrepp på detta sätt. Det är fortfarande
            osannolikt att ett enskilt militärt angrepp skulle riktas mot
            Sverige. Det är en uppfattning som delas av exempelvis fredsforskningsinstitutet
            Sipri.
          </note>
          <note>
            Regeringens ställningstagande riskerar att skapa onödig oro och
            trissa upp hotbilden på ett sätt som inte stämmer med verkligheten.
            Som vi hör finns det gott om borgerliga ledamöter som redan gör
            det. En mer korrekt bedömning är att det fortfarande är osannolikt
            att ett militärt angrepp skul ­ le riktas mot oss i Sverige. Däremot
            skulle Sverige oundvikligen påverkas av en säkerhetspolitisk konflikt
            eller kris i vårt närområde. I ett sådant fall kan det inte uteslutas
            att militära maktmedel eller hot om sådana skulle kunna användas
            mot Sverige.
          </note>
          <note>
            Vårt lands säkerhet förutsätter en aktiv, självständig utrikespolitik
            med ett brett engagemang för demokrati, mänskliga rättigheter
            och folkrätt, för kvinnors frigörelse och för global social rättvisa.
            Vår utgångspunkt för Sveriges försvars- och säkerhetspolitik måste
            vara att värna vårt lands säkerhet. Det kräver en modern försvarsmakt
            som har förmåga att möta de olika former av hot som vårt land
            kan ställas inför men också har möjlighet att vara en fredsbevarande
            kraft i andra delar av världen.
          </note>
          <note>
            Sverige och världen står i dag inför större utmaningar än på
            länge. Vi befinner oss i ett i många avseenden nytt säkerhetspolitiskt
            läge. Den säkerhetspolitiska situationen i Europa har förändrats
            och försämrats. Vi ser växande motsättningar, militär upprustning
            och ökad konfrontation på vår kontinent och i vårt närområde.
          </note>
          <note>
            Rysslands destabiliseringsförsök, kriget i Syrien och turkiska
            kränkningar av mänskliga rättigheter är några exempel på sådant
            som genererar en politisk osäkerhet samtidigt som terrordåd och
            ökande fascistiska strömningar skapar osäkerhet och otrygghet
            i Europa. Också klimatförändringen, cyberhot, pandemier, hybridhot
            och naturkatastrofer måste inkluderas i det säkerhetspolitiska
            perspektivet.
          </note>
          <note>
            I dag är fler människor i världen på flykt som en konsekvens
            av klimatförändringarna än på grund av krig och konflikter. Trots
            betydande framsteg i enlighet med FN:s millenniemål svälter människor
            ihjäl, och många dör i enkla eller okomplicerade sjukdomar och
            i samband med graviditet och förlossning i stora delar av världen,
            särskilt i spåren av corona ­ pandemin.
          </note>
          <note>
            Vi ser med oro på att den ryska ledningen har visat sig beredd
            att använda militära medel för att uppnå politiska mål. Det finns
            inga ursäkter för Rysslands agerande gentemot Ukraina och den
            folkrättsvidriga annekteringen av Krim. Ryssland är ett säkerhetspolitiskt
            hot, först och främst mot alla i Ryssland som motsätter sig styret
            i Kreml. Förgiftningen av oppositionsledaren Aleksej Navalnyj
            är det senaste exemplet. Putinregimens imperialistiska politik
            utgör dock främst ett direkt hot mot befolkningarna i flera grannländer
            – Ukraina, Georgien, Belarus, Moldavien och länderna i Centralasien
            – och inte främst mot Sverige och Norden.
          </note>
          <note>
            Men att som regeringen bara skylla på Ryssland är en uppenbar
            förenkling av en betydligt mer komplex situation, inte minst då
            Natos upprustning och utvidgning i Europa också har bidragit till
            att öka spänningen i vårt närområde. Vänsterpartiet delar inte
            regeringens syn på det svenska samarbetet med Nato. Sverige ska
            vara militärt alliansfritt. Det är den klo ­ kaste säkerhetspolitiska
            strategin. Då måste alla närmanden till Nato avbrytas och det
            så kallade värdlandsavtalet rivas upp. Detta har Vänsterpartiet
            återkommande krävt.
          </note>
          <note>
            Vänsterpartiet delar inte heller regeringens syn i propositionen
            på vikten av att stärka det militära samarbetet med USA och att
            amerikanskt engagemang är avgörande för Europas, och därmed Sveriges,
            säkerhet och stabilitet. Bara en sådan sak som avslöjandet om
            att USA har bedrivit spionage på svensk försvarsindustri visar
            att vi knappast kan räkna USA som en allierad som alltid kommer
            att ha samma intressen som vi.
          </note>
          <note>
            I detta betänkande röstar det blåbruna gänget igenom en så kallad
            Nato-option. Detta kom man mer eller mindre på i förra veckan
            att man skulle göra när Sverigedemokraterna svängde. Då har man
            alltså i tre års tid suttit i Försvarsberedningen och diskuterat
            säkerhetspolitik över partigränserna.
          </note>
          <note>
            Herr talman! Beslutet om en Nato-option är i sig självt mycket
            olyckligt, och det är fel väg för Sverige att gå. Att det blåbruna
            gänget gör denna sväng i säkerhetspolitiken helt utan beredning,
            helt utan debatt och helt utan folklig förankring gör bara saken
            än värre. Det är ett beslut som inte borde fattas. Det kommer
            att leda till att debatten inte kommer att beröra om Sverige ska
            gå med i Nato utan om när Sverige ska göra det. Detta sker utan
            att det finns ett folkligt stöd för ett Natomedlemskap.
          </note>
          <note>
            I dag utgörs ett av de allvarligaste hoten mot den globala säkerheten
            av klimatförändringarna och dess konsekvenser. Torka, översvämningar
            och extrema väderhändelser utgör direkta hot och kan vara orsaker
            till krig och konflikter.
          </note>
          <note>
            Därför är det av säkerhetspolitiskt värde att målen i Parisavtalet
            och Agenda 2030 nås. Vi menar att en säkerhetspolitisk analys
            behöver lägga stor vikt vid klimatproblemen som uppstår både lokalt
            och globalt och som utgör vårt största samhällshot.
          </note>
          <note>
            De traditionella instrumenten för att skapa säkerhet – militär
            maktbalans och avskräckning – är alltför trubbiga för att hantera
            många utmaning ­ ar. För att möta dagens säkerhetsproblem krävs
            därför en bredare syn på vad säkerhet är och vem den är till för.
            En stark tonvikt måste läggas på att förebygga motsättningar som
            eskalerar till konflikt. Att Sverige inte ska bidra till krig
            och konflikter, exempelvis genom vapenexport till diktaturer,
            bör vara en självklarhet.
          </note>
          <note>
            Arbetet med att förebygga väpnade konflikter får inte det utrymme
            som det bör få enligt fastslagna prioriteringar i utrikes- och
            säkerhetspolitiken. Sverige måste i högre grad prioritera förebyggande
            arbete för fredsbyggande och undanröjande av risker för väpnade
            konflikter. Det kan handla om utvecklingssamarbete och nedrustningsarbete
            som måste gå hand i hand med mer konkreta insatser som diplomati,
            kunskapsinhämtning och valobservation. Sverige bör i större utsträckning
            prioritera arbetet med att förebygga väpnade konflikter.
          </note>
          <note>
            Herr talman! I dag används stora delar av Norrbotten som ett
            övnings- och testområde både för svensk och för utländsk militär.
            Sveriges medverkan i ett antal internationella militära samarbeten
            på EU- och N atonivå innebär en rad åtaganden och gemensamma övningar.
          </note>
          <note>
            Vänsterpartiet ser med oro på hur stora delar av Norrbotten görs
            om till ett militärt övningsfält. En ökad övningsverksamhet, oavsett
            om den sker tillsammans med Nato, Pesco eller andra konstellationer
            inom EU, riskerar att få negativa konsekvenser för såväl människor
            som för miljö och viktig näringsverksamhet i området.
          </note>
          <note>
            Det är också av försvarspolitiska skäl tveksamt hur Sveriges
            försvarsförmåga stärks genom att andra länder ges möjlighet att
            testa och öva i vårt kalla klimat. Övningsfältet Neat inkluderar
            både Esrange Space Center utanför Kiruna och Vidsel Test Range
            i Älvsbyn och utgör därmed Europas största militära övningsområde
            över land. Övningsfältet har utvecklats till en allt viktigare
            arena för Natos tester av bombflygplan, drönare, missiler och
            andra vapentyper.
          </note>
          <note>
            Vänsterpartiet har kraftigt motsatt sig denna utveckling. På
            sikt vill vi avveckla detta testområde. Regeringen bör därför
            uppdra åt Försvarsmakten att återkomma med en plan för hur det
            skulle kunna göras.
          </note>
          <note>
            Sverige ska inte delta i Natoledda övningar då dessa urholkar
            den svenska militära alliansfriheten. Natoledda övningar som äger
            rum på svensk mark, i vårt luftrum och på vårt territorialvatten
            ska upphöra, och Nato ska inte tillåtas att öva eller testa vapensystem
            inom Sveriges gränser. Sverige måste därför riva upp samförståndsavtalet
            om värdlandsstöd med Nato.
          </note>
          <note>
            Herr talman! I år är det 75 år sedan atombomberna fälldes över
            Hiro ­ shima och Nagasaki. Men kärnvapen är fortfarande en viktig
            del i många länders försvarsdoktrin.
          </note>
          <note>
            Den 24 oktober i år nåddes målet om att 50 länder skulle ha ratificerat
            FN:s konvention om kärnvapenförbud, och den börjar gälla från
            och med den 22 januari 2021. Detta är en stor framgång. Som självständig
            och militärt alliansfri stat bör Sverige självklart tillhöra den
            grupp länder som signerar och ratificerar FN:s konvention om kärnvapenförbud.
            Det gör vi tyvärr inte i dag.
          </note>
          <note>
            Överenskommelser om kärnvapenfria zoner har visat sig vara ett
            av de allra mest effektiva verktygen mot kärnvapen och mot kärnvapensprid
            ­ ning. Om länder kan vara förvissade om att andra stater inte
            skaffar kärnvapen dämpar det viljan att skaffa egna. Stora delar
            av världen, särskilt på det södra halvklotet, omfattas redan av
            kärnvapenfria zoner.
          </note>
          <note>
            Den globala upprustningen vad gäller kärnvapen är mycket illavarslande.
            Särskilt oroande är de misslyckade kärnvapensamtalen mellan USA
            och Nordkorea, respektive USA och Iran. Den spända relationen
            mellan Ryssland och Nato riskerar att bidra till en ökad tilltro
            till kärnvapnens avskräckande förmåga, med upprustning och terrorbalans
            som följd.
          </note>
          <note>
            I sin årsbok för 2020 konstaterar fredsforskningsinstitutet Sipri
            att även om antalet kärnvapen har minskat något i världen , så
            fortsätter alla stater som innehar kärnvapen att modernisera sina
            vapenarsenaler. Att USA och Ryssland, som tillsammans innehar
            90 procent av alla kärnvapen, fortsätter att modernisera sina
            stridsspetsar skapar osäkerhet i omvärlden.
          </note>
          <note>
            Det nya START-avtalet , som reglerar USA:s och Rysslands strategiska
            kärnvapen, löper ut så snart som i februari 2021. Länderna har
            ännu inte lyckats nå en överenskommelse om en förlängning. Sverige
            bör i sina bilaterala kontakter verka för att START-avtalet förlängs.
          </note>
          <note>
            Det är oroande att USA valt att lämna INF- avtalet om ömsesidig
            kärnvapennedrustning med Ryssland. Sverige bör också där verka
            för att ett nytt avtal kan komma på plats.
          </note>
          <note>
            Det senaste som oroar är uppsägningen av det så kallade Open
            Skies-avtalet. Sverige bör verka för att USA, med en ny president,
            återansluter sig till Open Skies-avtalet.
          </note>
          <note>
            Avslutningsvis vill jag säga några ord om Kina. Kina är i dag,
            efter USA, världens näst största militärmakt. Det är alltså Kina
            och inte Ryssland som militärt är den verkliga utmanaren till
            USA:s hegemoni. Därför måste Kinas hot, framför allt mot grannländerna,
            tas på stort allvar. Nya mekanismer mot rustningskontroll och
            framhållande av diplomati måste därför stå i fokus. Att Kina inte
            geografiskt befinner sig nära Sverige betyder inte att man inte
            utgör ett hot mot Sveriges säkerhetspolitiska intressen.
          </note>
          <note>
            Vänsterpartiet motsätter sig att Sverige blir en bricka i stormaktsspelet.
            Sverige ska verka för avspänning och nedrustning. Som en militärt
            alliansfri stat har Sverige tidigare haft ett stort internationellt
            förtroende i fredsförhandlingar. Det bör vara vårt mål att återta
            den rollen i stället för att medverka till ökad spänning och ökad
            upprustning. Sverige borde motverka de verkliga orsakerna till
            krig och de hot mot Sverige och världen som klimatförändringen
            och de ökande klyftorna mellan fattiga och rika utgör. Fred byggs
            bäst med fredliga medel.
          </note>
          <note>
            Jag yrkar bifall Vänsterpartiets reservation n umme r 3.
          </note>
          <note type="speaker">
            Anf. 18 HANS WALLMARK (M) replik:
          </note>
          <note>
            Herr talman! Vi får notera att det var tolv vältaliga minuter
            som Vänsterpartiets Håkan Svenneling lyckades prestera. I mycket
            stor utsträckning var det ganska hårda puckar rakt in mot den
            sittande regeringen. Det är notabelt att regeringsföreträdaren
            Kenneth G Forslund inte begärde replik på Håkan Svennelings anförande
            med tanke på de ganska många attacker som Svenneling riktade mot
            regeringen.
          </note>
          <note>
            Nu kommer spelreglerna att förändras efter Svennelings anförande,
            det vill säga han har också möjlighet att ställa frågor till försvarsministern
            och utrikesministern. Det kommer att bli ett sant nöje för oppositionen
            att följa det meningsutbytet.
          </note>
          <note>
            Jag vill bara ställa en kontrollfråga, så att jag vet om jag
            har lyssnat och förstått rätt, och framför allt också ge lite
            lyssnaran visning till den publik som följer detta.
          </note>
          <note>
            Det är alldeles riktigt att Vänsterpartiet har reserverat sig
            i Försvarsberedningen mot formuleringen att ett väpnat angrepp
            mot Sverige inte kan uteslutas. Det är riktigt, så Vänsterpartiet
            kan säga detta från talarstolen. Då måste ju vi som står utanför
            undra lite grann hur det är med de röda schatteringarnas block,
            som samlas i en gemensam reservation när det gäller en Nato-option.
          </note>
          <note>
            Precis som Kerstin Lundgren så klokt påpekade i sitt anförande
            om formuleringarna i betänkandet om de säkerhetspolitiska samarbetena
            , är det sex partier som har andra åsikter än de som regeringen
            förfäktar. Då måste jag få ställa en fråga. Regeringen säger att
            de har en gemensam och ensad säkerhetspolitisk linje. Står Vänsterpartiet
            i alla delar bakom den?
          </note>
          <note type="speaker">
            Anf. 19 HÅKAN SVENNELING (V) replik:
          </note>
          <note>
            Herr talman! Vänsterpartiet är i opposition, och det vill jag
            tydliggöra och upplysa Hans Wallmark om. Det betyder inte att
            vi samarbetar med regeringen, varken om budget eller om säkerhetspolitik
            för den delen, utan det är regeringen som lägger fast regeringens
            säkerhetspolitiska linje.
          </note>
          <note>
            Det som jag tycker är så olyckligt med det som Hans Wallmark
            med flera har drivit igenom är att det nu har blivit en otydlighet
            om vad som är Sveriges säkerhetspolitiska linje, om det är regeringens
            eller riksdagens så kallade linje som gäller och vad den innebär,
            och framför allt att man gjort det utan debatt. Man slår på trumman
            och meddelar svenska medier: Vi har ändrat oss. Vi har infört
            en så kallad Nato-option. Och alla undrar direkt: Vad är det här?
            Vad betyder det? Vad får det för konsekvenser för svensk säkerhetspolitik?
            Detta tror jag att både utrikesministern och försvarsministern
            här bakom mig också sitter och funderar på.
          </note>
          <note>
            Det som jag tycker är det mest olyckliga med den här debatten
            är att vi hamnar i en diskussion där viljan att närma sig Nato
            är så mycket viktigare än motiven, skälen och resonemangen. Jag
            hade varit emot det men haft stor respekt om Försvarsberedningen
            hade kommit fram till en Nato-option, haft tydliga argument, motiv
            och så vidare och hade förklarat vilka skälen var. Då hade man
            ju ägnat tre år att fundera på det. Nu känns det som att man har
            ägnat ungefär tre minuter åt det, för det var verkligen under
            märkliga former som vi fick skjuta fram beslut efter beslut.
          </note>
          <note>
            Ni hoppar på oss på andra sidan och frågar varför vi inte har
            några motargument mot Nato-optionen. Det är ju för att ni inte
            har några argument för. Vi kan ju inte säga vad som är felen och
            bristerna med den, för vi vet inte vad beslutet som vi kommer
            att fatta i morgon kommer att innebära för svensk säkerhetspolitik,
            och det oroar mig.
          </note>
          <note>
            Jag står för en linje i svensk säkerhetspolitik som är lite mer
            lugn än många andra partiers. Den tänker jag stå kvar vid, oavsett
            hur vinden blåser.
          </note>
          <note type="speaker">
            Anf. 20 HANS WALLMARK (M) replik:
          </note>
          <note>
            Herr talman! Vi som är för en Nato-option har nog använt mer
            än tre minuter för den. Men jag har full förståelse för att Håkan
            Svenneling och det vänsterparti som han representerar inte har
            ägnat frågan mer än tre minuter.
          </note>
          <note>
            Jag tycker att det i grunden är väldigt bra att det efter morgondagens
            beslut i alla fall finns en tydlig riksdagsmajoritet bakom att
            Sverige ska göra samma säkerhetspolitiska uttalanden som Finland.
            Som jag påpekade i mitt anförande är det inte samma sak som att
            det finns en majoritet för ett Natomedlemskap i Finland, ej heller
            i Sverige. Däremot tror jag att det är klokt att markera att detta
            verktyg finns i den säkerhetspolitiska verktygslådan.
          </note>
          <note>
            Här tycker vi helt uppenbart olika. Därför ska det bli mycket
            intressant, herr talman, att få höra hur regeringen ser på att
            de ändå har en ganska betryggande majoritet i riksdagen för en
            Nato-option.
          </note>
          <note>
            Min fråga var huruvida det finns en enad säkerhetspolitisk linje
            inom de röda schatteringarnas block, mellan Socialdemokraterna,
            Vänsterpartiet och Miljöpartiet. Då upprepar jag bara det som
            jag i kondenserad form uppfattade att Håkan Svenneling sa: Nej,
            det finns inte en ensad, gemensam säkerhetspolitisk linje i de
            röda schatteringarnas block.
          </note>
          <note type="speaker">
            Anf. 21 HÅKAN SVENNELING (V) replik:
          </note>
          <note>
            Herr talman! Det är en helt riktig analys. Om regeringen vill
            ha en sådan är de välkomna att ringa mig och förhandla om en sådan.
            Då tar vi fram en sådan. Men vi har varit tydliga i våra reservationer
            i Försvarsberedningens olika betänkanden med att vi inte tycker
            att man ska ändra den säkerhetspolitiska linjen, vilken alla andra
            partier är överens om, till att ett angrepp mot Sverige inte kan
            uteslutas. Vi tycker fortfarande att det är osannolikt.
          </note>
          <note>
            Det finns mycket i vår omvärld som är oroväckande och väcker
            obehag, men samtidigt kan vi se att mycket av det som Ryssland
            gör har man gjort förut. Nu är man lite mer transparent, öppen
            och berättar vad det är man ska göra. Man har ett mer hotfullt
            sätt att göra det. Samtidigt är man ett tydligt imperialistiskt
            hot mot grannländerna runt omkring sig, det som beskrivs som en
            intressesfär som man försöker uppnå.
          </note>
          <note>
            Att göra den här Nato-optionen, som vi inte riktigt vet vad den
            innebär, och säga att den är ett verktyg i verktygslådan blir
            för mig väldigt otydligt. För mig är det som en skruvmejsel som
            ska in i en mutter, alltså ett verktyg som inte är till för det
            som man vill uppnå.
          </note>
          <note>
            Jag vet inte vad det här betyder. Betyder det att vi nästa vecka
            ska rösta om Natomedlemskap i riksdagen eller om vi ska ha 2 procent
            i budget? Det är ju ingen som vet. Det enda vi säger är att vi
            hela tiden flyttar oss närmare ett Natomedlemskap. Och jag vet
            att Hans Wallmark är glad över det; det har varit tydligt hela
            tiden. Men jag är förvånad över alla andra som också går i en
            riktning närmare ett Natomedlemskap utan att diskutera vad det
            innebär för Sveriges säkerhetspolitiska linje. Det är därför som
            jag är djupt oroad över det beslut som riksdagen kommer att fatta
            i morgon.
          </note>
          <note type="speaker">
            Anf. 22 KERSTIN LUNDGREN (C) replik:
          </note>
          <note>
            Herr talman! Det är lite intressant att borra lite djupare i
            det breda par ­ lamentariska stöd som finns för regeringens säkerhetspolitiska
            linje. Vänsterpartiet är ju i dag det enda parti utanför regeringen
            som stöder hela den säkerhetspolitiska linjen, som det verkar.
          </note>
          <note>
            Mot den bakgrunden, herr talman, skulle jag sätta värde på om
            Håkan Svenneling och Vänsterpartiet kunde förtydliga vad den säkerhetspolitiska
            linje som de stöder faktiskt består i. Vad innehåller den säkerhetspolitiska
            linje som ligger fast och som tjänar oss väl? Skulle Håkan Svenneling
            vilja svara på den frågan?
          </note>
          <note type="speaker">
            Anf. 23 HÅKAN SVENNELING (V) replik:
          </note>
          <note>
            Herr talman! Jag vet inte om jag vill svara på frågan, av den
            enkla anledningen att Vänsterpartiet, precis som Centerpartiet,
            har en reservation i de delar som handlar om Sveriges säkerhetspolitiska
            linje. Där riktar vi den kritik som jag riktade mot regeringen
            i mitt anförande. Vi tycker att man glider för nära Nato och inte
            har en tydlighet i var gränserna går. Nu kommer en riksdag att
            fatta ett beslut emot regeringens vilja – ett beslut till som
            gör att vi inte riktigt vet vilken Sveriges säkerhetspolitiska
            linje är.
          </note>
          <note>
            Jag tror att vår styrka som land är att kunna säga att vi är
            militärt alliansfria och därigenom visa för vår omvärld vad vi
            är för typ av land. Men nu har vi börjat blanda ihop korten, mixa
            dem och göra det otydligare. Det gör att jag är orolig för hur
            omvärlden uppfattar Sveriges säkerhetspolitiska linje. Det är
            därför jag tycker att det vore bättre om vi inte dag för dag gled
            mot Nato i riktning mot ett medlemskap, om vi inte tillät till
            exempel övningsverksamhet i den omfattning som vi låter ske i
            Norrbottens inland, utan att vi i stället prioriterade fredsförebyggande
            arbete och satte vår egen trygghet främst. Nu känner jag inte
            vet vart vi är på väg någonstans, och det oroar mig.
          </note>
          <note>
            Jag hoppas att Kerstin Lundgren kan bli tydligare med vad Nato-optionen
            innebär, för Kerstin Lundgren och Centerpartiet har ju varit driv
            ­ an ­ de i att steg för steg trycka Sverige mot ett Natomedlemskap.
            De skulle nog vilja att det var som på Centerpartiets partistämma,
            där man lägger till lite meningar, känner sig trygga och hoppas
            att alla är centerpartister i världen, men så ser tyvärr inte
            verkligheten ut.
          </note>
          <note>
            USA är världens största innehavare av kärnvapen. Betyder det
            att Sve ­ rige kommer att vara en plats för kärnvapen om vi blir
            medlemmar i Nato? Det kan det betyda. Det vet vi inte, och vi
            vet inte vad Nato-optionen inne ­ bär för detta.
          </note>
          <note type="speaker">
            Anf. 24 KERSTIN LUNDGREN (C) replik:
          </note>
          <note>
            Herr talman! Det är verkligen intressant att höra hur det breda
            parlamentariska stödet formerar sig. Jag hör om en säkerhetspolitisk
            linje som innebär ett nej till värdlandsavtalet. Det ska sägas
            upp. Man säger nej till övningar med Nato. Det låter inte som
            en solidarisk säkerhetspolitik, en linje som ingår i detta.
          </note>
          <note>
            Herr talman! När jag lyssnar till hur regeringens parlamentariska
            stöd i riksdagen kommer till uttryck tycker jag att den säkerhetspolitiska
            linjens innebörd blir otydlig. Det har regeringen naturligtvis
            anledning att fundera över.
          </note>
          <note>
            Håkan Svenneling funderar över en Nato-option som omnämns i be
            ­ tänkandet. Jag noterar att det finns en bred enighet i Finland.
            Håkan Sven ­ nelings partikamrater är där med och lägger fram
            den säkerhetspolitiska redogörelsen till den finska riksdagen,
            och i den ingår en Nato-option. Jag utgår från att de politiska
            kontakterna är så pass goda att Håkan Svenneling har kunnat lyssna
            in hur Nato-optionen har använts i den finska diskussio ­ nen,
            inte minst avseende den stora grannen i öster. Detta har kommit
            till nytta för att göra en markering: Vi fattar våra beslut själva.
            Vi är inte en del av er intressesfär. Vi förbehåller oss rätten
            att agera självständigt.
          </note>
          <note>
            Det här handlar inte om medlemskap; det är en öppning till medlemskap.
            Vi tar inte lätt på att fatta beslut om ett medlemskap. Däremot
            ska vi inte stänga dörren. Om vi gjorde det skulle vi minska vår
            säkerhet, herr talman.
          </note>
          <note type="speaker">
            Anf. 25 HÅKAN SVENNELING (V) replik:
          </note>
          <note>
            Herr talman! Det är Centerpartiet och inte Vänsterpartiet som
            utgör regeringens parlamentariska stöd. Det är med Centerpartiet
            regeringen förhandlar budget och därigenom får igenom den i riksdagen
            och därför kan sitta kvar. Vänsterpartiet har lagt ned sina röster
            för att regeringen ens ska kunna tillträda. Vi har sagt att vi
            tycker att det är bättre med en socialdemokratisk regering än
            en borgerlig regering, särskilt om den har stöd av Sverigedemokraterna.
            Men det är Centerpartiet som utgör det parlamentariska stödet,
            inte Vänsterpartiet.
          </note>
          <note>
            Det finns mycket som vi i Sverige skulle kunna hämta inspiration
            från i den finska säkerhetspolitiken. Det handlar framför allt
            om det stoiska lugn som jag tycker finns i den finska säkerhetspolitiken.
            Kanske är det på väg att förändras. Vi såg några utspel efter
            den senaste gemensamma konferensen. Men i grund och botten har
            man hela tiden haft en mer krass och lugn inställning till Ryssland
            och dess agerande än vad vi ser i Sverige.
          </note>
          <note>
            I Sverige spinner man ofta på oro och skapar ett tryck just för
            att man vill närma sig Nato. Det sätt på vilket den svenska debatten
            förs oroar mig väldigt mycket.
          </note>
          <note>
            Jag tycker inte att man kan se Kerstin Lundgrens beskrivning
            av Nato-optionen som att man öppnar dörren. Om man lyssnar till
            den svenska debatten hör man att dörren väl aldrig varit lika
            öppen – både från Natos och från Sveriges sida – för att vi skulle
            gå med. Det är det som gör att man undrar vad detta innebär. Jag
            tolkar det hela som att det kommer att innebära att vi hela tiden
            kommer att diskutera när vi ska gå med i Nato i stället för om
            vi ska göra det.
          </note>
          <note>
            Man borde ta sig en titt på det folkliga stöd som finns för att
            inte vara med i Nato. Annars skulle politiker fatta beslut som
            inte har folkligt stöd. Så var det till exempel vid EMU-omröstningen,
            då många politiker ville gå med. Men folket sa nej, och i dag
            är vi utanför med ett solitt stöd för det.
          </note>
          <note type="speaker">
            Anf. 26 MIKAEL OSCARSSON (KD):
          </note>
          <note>
            Herr talman! I dag debatterar vi det sammansatta utrikes- och
            för ­ svarsutskottets betänkande Säkerhetspolitisk inriktning
            – Totalförsvaret 2021 − 2025 . För att inte glömma bort det vill
            jag börja med att yrka bifall till Kristdemokraternas reservation
            4 under punkt 1.
          </note>
          <note>
            Jag tänkte ta tillfället i akt och i debatten redogöra för Kristdemokraternas
            hållning i fråga om det säkerhetspolitiska läget, Sveriges roll
            och hur vi bör agera och navigera samt om Nato, Finland och specifikt
            Nato-optionen.
          </note>
          <note>
            Låt mig börja med det säkerhetspolitiska läget som tyvärr har
            försämrats. Vi i Försvarsberedningen fick i januari för fyra år
            sedan i uppgift av försvarsminister Peter Hultqvist att analysera
            det säkerhetspolitiska läget. Vi kunde konstatera att Rysslands
            agerande hade ändrats. Man är beredd att använda maktmedel. Vi
            pekade särskilt på det som hände i Georgien men också i närtid
            i Ukraina.
          </note>
          <note>
            Just nu, medan vi befinner oss här i kammaren, pågår ett krig
            i östra Ukraina. Under Björn von Sydows ledning var vi i Försvarsberedningen
            i Ukraina. I Minsk var vi inne på ett militärsjukhus. Jag kommer
            aldrig att glömma det. Vi träffade soldater som hade varit i östra
            Ukraina. Det var exempelvis en soldat som hade blivit träffad
            av en prickskytt, herr talman. En stor del av benet hade blivit
            bortskjutet. En annan soldat hade trampat på en mina. Detta är
            en påminnelse för oss att inte glömma bort att det pågår ett krig,
            om än lågintensivt, i östra Ukraina. Vi ser även ett tuffare ryskt
            övningsmönster i Östersjön.
          </note>
          <note>
            Vi i Sverige har stått utanför krig i 200 år, vilket är fantastiskt.
            Det är dock viktigt att komma ihåg att krig visserligen är förfärligt
            och att man kan bli krigsskadad. Men man kan också bli fredsskadad
            så att man tar allting för givet. Detta påpekade vi också i våra
            analyser.
          </note>
          <note>
            Sju partier deltog i analyserna. Alla partier utom Vänsterpartiet
            var överens om att ett väpnat angrepp mot Sverige inte kunde uteslutas
            och att Sverige oundvikligen blir påverkat om en säkerhetspolitisk
            kris eller en väpnad konflikt uppstår i närområdet. Om en militär
            kris eller konflikt i vårt närområde skulle uppstå kommer Sverige
            med största sannolikhet att dras in tillsammans med våra grannländer.
            Det är just detta vi måste ta höjd för. Vi måste se till att vi
            kan göra vår del. Det är denna miljö vi står i.
          </note>
          <note>
            Vi i Sverige måste se till att kunna försvara oss på egen hand
            så att andra hinner hjälpa oss. Huset får inte brinna ned innan
            brandkåren kommer. Därför måste vi se till att stärka vår egen
            försvarsförmåga. Vi kommer att tala mer om detta i nästa debatt.
            Det är dock ett problem att regeringen var överens med oss om
            vad som behövdes och vilka militära förstärkningar som skulle
            krävas, men man ville inte lägga till pengar i ett tioårsperspektiv.
          </note>
          <note>
            Låt mig säga något om Nato. Vi tycker att det är en självklarhet,
            herr talman, att det är Nato som ytterst sett garanterar säkerheten
            i vår del av världen. Sverige har i dag ett nära samarbete med
            Nato. Vi är partner, vilket är jättebra. Kristdemokraterna anser
            dock att vi i Sverige måste uppgradera detta så att vi blir en
            fullvärdig medlem. Jag brukar säga så här, vilket egentligen är
            en självklarhet: Det är bättre att förbereda sig med sina vänner
            än att behöva improvisera om det värsta skulle hända. Om vi blir
            en fullvärdig medlem i Nato skulle vi kunna ha en gemensam försvarsplanering.
            Det är en stor skillnad mot det vi har nu.
          </note>
          <note>
            Ett Natomedlemskap gör att paragraf 5 gäller om en ömsesidig
            försvarsförpliktelse. Det skulle på allvar stärka Sveriges trygghet,
            och det skulle också hjälpa våra grannländer. Det är väldigt viktigt
            och skulle un ­ derlätta för Baltikum om de blev angripna. Om
            Nato ska kunna hjälpa dem behöver svenskt territorium användas.
          </note>
          <note>
            Detta skulle ge en förutsägbarhet, och det är något som utredaren
            Krister Bringéus också konstaterade för fyra år sedan. Han sa
            att ett svenskt medlemskap i Nato skulle bli konfliktavhållande.
            Det skulle hjälpa både oss och omvärlden, och det är en uppfattning
            som Kristdemokraterna driver och hoppas få se genomförd.
          </note>
          <note>
            När det gäller Europa är vi i Kristdemokraterna för ett utökat
            samarbete inom EU, men det ska vara ett komplement och inte något
            som är i stället för Natomedlemskap. Det ska inte konkurrera med
            Nato. Det är dock ett faktum att USA oavsett administration sannolikt
            kommer att vara mer inriktade på Stillahavsområdet. Därför måste
            vi i Europa ta ett ökat ansvar för vår egen säkerhet.
          </note>
          <note>
            Detta för oss in på att Sverige i likhet med Natoländerna måste
            se till att satsa 2 procent av bnp. Sverige satsar i dag minst
            av Östersjöländerna, och det är inte hållbart, herr talman. Vi
            kommer inte att kunna betala räkningarna, och vi kommer inte att
            kunna genomföra de förstärkningar av vår försvarsförmåga som krävs.
            Detta är en väldigt viktig del i att förstå hur vi kan svara upp
            – se oss själva i spegeln, se våra vänner i ansiktet och göra
            vår del.
          </note>
          <note>
            Finland och vi har ett nära försvarssamarbete, herr talman, vilket
            är väldigt bra. Vi tycker att det ska utvecklas. Det står i betänkandet:
            ” Finland har uttalat en Natooption som innebär att landet upprätthåller
            möjligheten att söka medlemskap i Nato och noggrant ger akt på
            förändringar i sin säkerhetspolitiska miljö. … Finland försäkrar
            sig om att inga praktiska hinder ska uppstå vid en eventuell anslutning
            till Nato. ”
          </note>
          <note>
            Detta är inga konstigheter, herr talman. Om vi ska ha ett nära
            samarbete med Finland, vilket vi ska, bör vi rimligtvis ha samma
            hållning. Detta är inte rocket science, utan det är en naturlig
            del i ett samarbete. Viktigast av allt, herr talman, är att det
            skulle öka säkerheten. En svensk-finsk Nato-option skulle höja
            tröskeln för en eventuell angripare, och det är det som är bottom
            line. Det är därför vi driver detta; det som driver Kristdemokraterna
            är att vi ska öka tryggheten.
          </note>
          <note>
            Som jag inledde med ser vi en tuffare säkerhetspolitisk miljö.
            Då måste Sverige göra sitt, och vi måste stärka tryggheten. Vi
            måste stärka vår egen förmåga att agera innan huset brinner ned,
            om det värsta skulle hända – om en kris skulle bli ett krig. Vi
            skulle också behöva söka ett Natomedlemskap, det vill säga uppgradera
            vårt nuvarande partnerskap. Vi behöver också utveckla samarbetet
            med Finland – och i likhet med dem ha en Nato-option.
          </note>
          <note type="speaker">
            Anf. 27 ALLAN WIDMAN (L):
          </note>
          <note>
            Herr talman! Vi har under de gångna sex åren med den rödgröna
            regeringen ingått både bilaterala och trilaterala försvarssamarbeten
            med USA. Vi har blivit guldpläterade partner och gått in i JEF,
            Joint Expeditionary Force . Vi deltar i EI2, det europeiska interventionsinitiativet.
            Som ledamoten Wallmark var inne på tidigare placerar vi nu också
            regementen i linjen Trøndelag och Mälardalen – allt i syfte att
            underlätta eventuell hjälp.
          </note>
          <note>
            Peter Hultqvist har ingått fler bilaterala avtal med Natoländer
            än någon annan tidigare försvarsminister. Ibland får jag frågan
            från journalister vad Sverige kan göra för att fördjupa sitt samarbete
            med Nato, herr talman, och då brukar jag svara att det inte finns
            något mer att göra om inte Nato kommer på någonting nytt. Därför
            är just medlemsperspektivet en logisk fortsättning på den politik
            som regeringen har bedrivit, herr talman, men det är min uppfattning
            att man avstår av såväl partiinterna som inrikespolitiska skäl.
          </note>
          <note>
            I säkerhetspolitiken tror jag att analytiker och länder tar fasta
            på vad olika länder gör snarare än vad de säger. Som Kerstin Lundgren
            har varit inne på tror jag inte att det är någon som helst överraskning
            att vi av Moskva uppfattas som en del av den västerländska säkerhetsgemenskapen.
            Problemet blir dock att man då landar i ett säkerhetspolitiskt
            ingenmans ­ land där man å ena sidan inte har några försvarsgarantier
            och å andra sidan inte heller någon trovärdig alliansfrihet.
          </note>
          <note>
            Kenneth G Forslund sa tidigare att Sveriges säkerhetspolitiska
            linje ligger fast. Jag studerar regeringsförklaringarna väldigt
            noga, och jag tror mig kunna konstatera att det sedan 2014 har
            skett förändringar på en del punk ­ ter i stort sett varje år.
            Jag blir lite förundrad när Kenneth G Forslund redo ­ gör för
            den linje som ligger fast utan att ens nämna den solidariska säker
            ­ hetspolitiken. För övrigt är den försvarsuppgörelse som Liberalerna
            till ­ sammans med Centern har ingått med regeringen inte en del
            av januari ­ avtalet; den ligger helt separat.
          </note>
          <note>
            Min fråga till Kenneth G Forslund är: Om nu riksdagen över huvud
            taget inte ska uttala sig om säkerhetspolitiken, varför skickar
            regeringen då dessa texter hit?
          </note>
          <note>
            Herr talman! Jag yrkar bifall till reservationerna 7 och 10.
          </note>
          <note type="speaker">
            Anf. 28 JANINE ALM ERICSON (MP):
          </note>
          <note>
            Herr talman! Världen förändras – i många avseenden långsamt,
            men ibland går det väldigt fort. Vi ser en utveckling både i Sverige
            och i världen som under de senaste åren många gånger har präglats
            av tvära kast, och året vi snart lämnar bakom oss är ett tydligt
            exempel på det. I pandemins spår är det mycket som har förändrats,
            och än är det en bit kvar innan vi står på andra sidan.
          </note>
          <note>
            Det är dock inte bara pandemin som har överraskat oss. En alltmer
            nyckfull amerikansk president hotar själva fundamentet till demokratin,
            nämligen tilltron till fria och rättvisa val. Vi har även överraskats
            av utvecklingen i länder i vårt närområde där kampen för demokratiska
            och mänskliga rättigheter måste föras allt hårdare – nu senast
            med hot om indragna budgetstöd från EU. Vi vet också att hotet
            från klimatförändringarna är överhängande; bara de senaste dagarna
            har det kommit flera oroväckande rapporter.
          </note>
          <note>
            Coronakrisen kom oväntat, men klimatkrisen gör det inte. När
            beredskap, krisinsikt och katastrofläge under 2020 har stått högt
            på den inrikespolitiska dagordningen är det varken vapen eller
            pansarvagnar som har efterfrågats, utan det blir allt tydligare
            att vårt samhälles sårbarhet handlar om någonting helt annat.
            Vårt sätt att se på säkerhet i ett bredare perspektiv måste följa
            med denna nya tid och de utmaningar vi ser, men vi måste även
            ta de militära hoten och maktambitionerna på allvar. Alla önskar
            vi väl oss en värld utan vapen och utan krig, där friheten är
            för alla och där kampen för demokrati och mänskliga rättigheter
            är vunnen överallt och för alltid. Men det är inte så världen
            ser ut i dag – snarare raka motsatsen.
          </note>
          <note>
            I stället för en allt fredligare värld, som vi såg under många
            år, är nu antalet konflikter på uppgång. Instabiliteten har ökat
            runt om i världen, och även i vårt närområde.
          </note>
          <note>
            Hotet från alltmer totalitära regimer i vår närhet, eller långt
            borta, är allvarligt och finns ständigt närvarande. Det måste
            vi agera på. Svaret på de militära hoten är upprustning av det
            nationella försvaret liksom fördjupade internationella samarbeten
            men också diplomati och konfliktförebyggande på alla plan.
          </note>
          <note>
            Herr talman! Liksom vi står inför ökad militär upprusning påverkas
            också Sveriges säkerhet av hybridhot, cyberattacker och gränsöverskridande
            terrorism. Dessutom vet vi nu alltmer om klimatförändringarnas
            effekter på fred och säkerhet.
          </note>
          <note>
            Klimatet är vår tids ödesfråga. Det är det både i sig självt
            och framför allt i hur ett förändrat klimat tätt hänger samman
            med allting annat. Krig och konflikter följer redan i dag i torkans
            spår, och väpnade konflikter förvärras av att naturresurser sinar
            och allt fler måste dela på allt mindre.
          </note>
          <note>
            Dessutom är fördelningen av resurser djupt orättvis, både inom
            och mellan länder. Klimatfrågan är en säkerhetsfråga, och det
            är dags att den även i dessa sammanhang tas på större allvar.
            Om vi inte klarar att drastiskt minska utsläppen är det inte bara
            naturkatastrofer vi står inför, utan också effekterna av ett hårdare
            samhälle där man vill säkra den egna gruppens privilegier.
          </note>
          <note>
            Vi måste använda alla våra verktyg för att minska risken för
            vår egen säkerhet. Att stärka vår egen förmåga är ett sätt. Ett
            annat är att arbeta genom fördjupade samarbeten. Det internationella
            arbetet görs på många plan. Det görs genom försvarssamarbeten
            liksom genom internationella institutioner.
          </note>
          <note>
            EU:s och FN:s roll är avgörande för internationell solidaritet
            både genom bistånd och genom alla de organisationer som stärker,
            stöttar och utvecklar arbetet för mer global jämlikhet. För att
            inte tala om deras ledande roller och den betydelse det hade när
            världen skulle anta, och nu måste klara, målen i Parisavtalet.
            Sverige har en lång tradition av stöd till FN. Vi måste fortsätta
            att vara aktiv a inom FN:s samtliga områden, som fred, säkerhet,
            utvecklingssamarbete, mänskliga rättigheter och inte minst klimatarbetet.
          </note>
          <note>
            Herr talman! Spridningen av massförstörelsevapen är ett av de
            största hoten mot internationell fred och säkerhet. För en förbättrad
            säkerhet är nedrustning helt nödvändig, inte minst av kärnvapen
            och andra massförstörelsevapen. Men inte heller här ser vi positiva
            tendenser. Utvecklingen på kärnvapenområdet har på senare år lett
            till allt större oro. Detta beror på både omfattande investeringar
            som kärnvapenstaterna gör för att utveckla och modernisera arsenalerna
            och att internationella avtal lämnas av parterna och då får allt
            mindre betydelse.
          </note>
          <note>
            Sverige måste här fortsätta att vara en kraft för nedrustning
            och icke-spridning av kärnvapen. Målet måste vara effektiv och
            verifierbar nedrustning och att förhindra att nya länder skaffar
            massförstörelsevapen. Det gäller även autonoma vapen och användning
            av artificiell intelligens för militära ändamål. Sverige gör ett
            viktigt arbete här och måste ligga i framkant.
          </note>
          <note>
            Men vi skulle också kunna göra mer. Jag och Miljöpartiet har
            länge varit tydliga: Vi vill att Sverige skriver på den internationella
            konven t io ­ nen för förbud mot kärnvapen. När vi måste vända
            på varje steg för att i alla sammanhang bygga för en hållbar fred
            finns det inga verktyg att lämna därhän. Jag hoppas att alla andra
            i denna kammare också kommer att kom ­ ma fram till samma slutsats
            så småningom.
          </note>
          <note>
            Herr talman! Jämställdhet är ett viktigt mål i sig. Det handlar
            om att alla människor ska ha samma rättigheter, oberoende av vilket
            kön de har. Men det är också ett medel för att nå andra mål, såväl
            inom det traditionella försvarsarbetet som i det bredare perspektivet.
          </note>
          <note>
            Fler kvinnor i fredsprocesser och vid fredsförhandlingar ger
            mer varaktiga resultat. Därför måste vi fortsätta att stärka FN:s
            resolution 1325 om kvinnor, fred och säkerhet. Att stärka kvinnors
            egenmakt generellt på alla plan ger också positiva resultat på
            staters styrka och demokratiska utveckling. För detta är den feministiska
            utrikes- och utvecklingspolitiken av yttersta vikt.
          </note>
          <note>
            Den svenska säkerhetspolitiska linjen har länge varit stabil,
            långsiktig och förutsägbar. Grundläggande för goda utrikes relationer
            är just det: stabilitet och långsiktighet. Det borde även de borg
            er liga och högernationalistiska partierna både förstå och hålla
            med om.
          </note>
          <note>
            Men efter förra veckans häftiga svängningar i frågan om en Nato-
            op tion verkar det inte längre vara så. Oppositionen verkar å
            ena sidan ivrig at t driva igenom ett ogenomtänkt och oförberett
            förslag, men å andra sidan själva inte vara överens om vad de
            önskar åstadkomma med detta, som ändå måste ses som ett slag i
            luften. Det spelet hade förvisso kunnat vara lite roande, om det
            inte var så att det var Sveriges säkerhet som sattes på spel.
          </note>
          <note>
            Miljöpartiets och regeringens linje ligger fast och är tydlig.
            Sverige ska inte gå med i Nato, och det ändrar inte en Nato-option
            på, vad den än anses innebära.
          </note>
          <note>
            Herr talman! Friheten är värd att försvara. Det är just det vi
            gör. Det är det som Sveriges försvar går ut på. Det handlar om
            att du och jag och alla andra ska kunna leva fria liv i en fri
            demokrati. Med det yrkar jag bifall till reservationen från MP,
            S och V och bifall till utskottets förslag i resten av betänkandet.
          </note>
          <note type="speaker">
            Anf. 29 HANS WALLMARK (M) replik:
          </note>
          <note>
            Herr talman! Låt mig inledningsvis säga att jag delar Janine
            Alm Ericsons inledning av sitt anförande om klimatförändringarnas
            betydelse för säkerhetspolitiken. Det är någonting som vi också
            har uppmärksammat från Moderaternas sida, rent av för något år
            sedan när vi lade fram en ny försvars- och säkerhetspolitik inför
            vår partistämma. Jag tror att det är viktigt och riktigt.
          </note>
          <note>
            Herr talman! Låt oss då kanske också anbefalla dagens ledare
            i Dagens i ndustri till läsning. Där påpekar man just att även
            Nato har börjat lyfta fram betydelsen av klimatfrågor och säkerhetspolitik.
            Den kan anbefallas till läsning.
          </note>
          <note>
            Herr talman! Jag har dock två frågor. För det första: Hur tolkar
            Janine Alm Ericson, vars parti är en del av regeringsunderlaget,
            det Försvarsberedningen slog fast och det som nu också lyfts fram
            i propositionen om att ett väpnat angrepp mot Sverige inte kan
            uteslutas? Det kan heller inte uteslutas att militära maktmedel
            eller hot om sådana kan komma att användas mot Sverige. Hur ser
            skillnaden ut mellan Vänsterpartiet, som är emot det ­ ta, och
            Miljöpartiet, som är för detta?
          </note>
          <note>
            För det andra: Precis som konstaterats handlar detta betänkande
            också om massförstörelsevapen. Där har Vänsterpartiet en reservation
            som landar i att man uttalar sig till förmån för det man kallar
            FN:s förbud mot kärnvapen. Miljöpartiet har ingen reservation.
            Dessutom har jag återkommande ställt frågor till företrädare för
            Utrikesdepartementet som säger att regeringen inte har någon ambition
            att underteckna detta förbud. Samtidigt säger en miljöpartist
            i talarstolen att man är för det. Hur ser regeringens linje ut
            i den här frågan, herr talman?
          </note>
          <note type="speaker">
            Anf. 30 JANINE ALM ERICSON (MP) replik:
          </note>
          <note>
            Herr talman! Det är väldigt bra att det nu är fler som ser kopplingen
            mellan säkerhetspolitiken, instabilitet och klimatförändringarna.
            Jag har inte läst artikeln i Dagens i ndustri men ser fram emot
            att göra det. Det är välkommet om såväl Nato som Moderaterna talar
            mer om det, trots att det inte fanns så mycket om just klimatet
            i Wallmarks anförande.
          </note>
          <note>
            När det gäller Hans Wallmarks frågor om hur vi tolkar att det
            inte kan uteslutas står vi bakom det som står i Försvarsberedningens
            uttalande. Däremot tror vi inte att det är det allra troligaste
            att det är det hotet som är det största och står för dörren.
          </note>
          <note>
            Vi måste snarare förbereda oss på andra hot. Vi måste se till
            att det finns en förberedelse för att man ska kunna använda resurser
            där de behövs bäst. Det kommer jag att återkomma till i nästa
            debatt när det handlar om det militära försvaret och det civila
            försvaret. Men det är en väldigt intressant och viktig fråga.
            När vi satsar så här mycket pengar, resurser, tid och kraft måste
            det vara på saker som kan användas där de behövs och när det behövs.
          </note>
          <note>
            Hans Wallmark säger att Miljöpartiet inte har någon reservation
            här, men det har vi naturligtvis – vi har en emot den Nato-option
            som nu är föreslagen men som ingen riktigt vet vad den betyder.
          </note>
          <note>
            Men när det gäller kärnvapenförbudet och den konvention som nu
            kommer att gå igenom är det helt riktigt noterat att regeringen
            har enats om att inte gå vidare med att skriva under eller ratificera.
            Det beror också på att vi ser att det inte finns någon majoritet
            i den här kammaren för att göra det; motståndet är kompakt.
          </note>
          <note>
            Däremot kan vi som parti fortfarande uttrycka att vi gärna skulle
            se att det gjordes. Vi får se vad som händer sedan.
          </note>
          <note>
            Jag skulle vilja passa på att fråga Hans Wallmark: Vad är det
            egentligen en Nato-option innebär som vi inte redan har möjlighet
            till i dag?
          </note>
          <note type="speaker">
            Anf. 31 HANS WALLMARK (M) replik:
          </note>
          <note>
            Herr talman! Nu blir jag konfunderad. Vad är det som är regeringens
            linje när det gäller det så kallade FN:s förbud mot kärnvapen?
          </note>
          <note>
            Är det det som Janine Alm Ericson som företrädare för ett av
            två regeringspartier säger från riksdagens talarstol, eller är
            det det som företrädare för Utrikesdepartementet säger – att man
            inte ska ratificera? Jag har tidigare beklagat mig över att regeringen
            anför en osäkerhetslinje. Jag tycker att den har fått ännu tydligare
            drag av osäkerhet. Är det ett ja eller ett nej?
          </note>
          <note>
            Janine Alm Ericson säger att det inte är troligt när jag citerar
            det som Försvarsberedningen har kommit fram till, det som står
            i propositionen och det som Vänsterpartiet har reserverat sig
            emot, nämligen detta: Ett väpnat angrepp mot Sverige kan inte
            uteslutas. Det kan heller inte uteslutas mili ­ tära maktmedel
            eller att hot om sådana kan komma att användas mot Sverige.
          </note>
          <note>
            Då säger Janine Alm Ericson som företrädare för regeringsblocket
            att det inte är troligt. Det som var hela poängen och det som
            Försvarsberedningen sa, inte minst via sin ordförande Björn von
            Sydow, var att vi inte skulle ägna oss åt sannolikhetslära.
          </note>
          <note>
            Herr talman! Det är precis det Miljöpartiet gör nu, på samma
            sätt som Vänsterpartiet. Men de har rätten att göra det, för de
            har reserverat sig emot det.
          </note>
          <note>
            Herr talman! Det vi nu har sett är en uppvisning av en oklarhetslinje
            – ett bristande samband hos regeringen där man kan säga en sak
            från talarstolen och något annat i de texter man levererar. Det
            här duger inte, herr talman.
          </note>
          <note type="speaker">
            Anf. 32 JANINE ALM ERICSON (MP) replik:
          </note>
          <note>
            Herr talman! Jag tycker att Hans Wallmark nu bygger ganska många
            halmgubbar angående vad det var jag sa från talarstolen och vad
            jag svarar på hans frågor.
          </note>
          <note>
            Jag sa tydligt att vi står bakom den linje som finns i den proposition
            som är lagd, och det är det besked som finns. Däremot är inte
            jag här som representant för regeringen; jag är här som representant
            för Miljöpartiet och den politik vi helst skulle se fördes.
          </note>
          <note>
            Sedan vet alla, inklusive Hans Wallmark, att i politiken måste
            man göra kompromisser, och dem står vi bakom fullt ut. Jag ser
            fram emot att Hans Wallmark ingår några överenskommelser som han
            sedan måste stå bakom oavsett vad och inte kan tala för sitt partis
            linje.
          </note>
          <note>
            Jag undrar om det verkligen är på sin plats att Hans Wallmark
            pratar om en otydlighetslinje. Jag ställde frågan om vad en Nato-option
            egentligen innebär mer än det man redan kan göra. Jag har svårt
            att se att vi skulle ha några som helst svårigheter att gå med
            i Nato om Sverige skulle vilja det utan en Nato-option.
          </note>
          <note>
            Vad är det som man ser har hindrat oss? Det har inte framkommit
            vare sig i den här debatten, i det som ni skriver eller i det
            som ni pratar om. Därför kan vi inte uppfatta det som någonting
            annat än ett ganska kraftfullt slag i luften som inte innebär
            någonting annat än att ni kan flytta fram positionerna och signalera
            någonting som vi inte är överens om, och dessutom göra det med
            hjälp av Sverigedemokraterna. Det tycker jag däremot är en otydlighetslinje.
          </note>
          <note type="speaker">
            Anf. 33 Försvarsminister PETER HULTQVIST (S):
          </note>
          <note>
            Herr talman! Att bygga en säkerhetspolitisk arkitektur som håller
            över tid, som är långsiktig och som skapar stabilitet är en mycket
            grannlaga uppgift.
          </note>
          <note>
            Finland är ett militärt alliansfritt land som för 20–25 år sedan
            också markerade en Nato-option. Det ska ses i ljuset av att man
            vid den tiden på grund av den gamla historien med närheten till
            Sovjetunionen och vad det innebar ville markera en frihet. Man
            gick sedermera också med i Europeiska unionen och i EMU.
          </note>
          <note>
            Finland har nu haft den här optionen under mycket lång tid. Det
            ingår i det mönster av förutsägbarhet och stabilitet som det landet
            står för.
          </note>
          <note>
            Sverige kommer ur en tradition och en historia som har handlat
            om neutralitet och militär alliansfrihet och som numera handlar
            om militär alliansfrihet.
          </note>
          <note>
            Vi har ett Norge som var en av grundarna av Nato, och utifrån
            den historia som Norge har är det ett naturligt val för dem. Vi
            har också en likartad historia i Danmark. Att de baltiska länderna
            gick med i Nato är närmast en självklarhet med tanke på deras
            historia och deras bakgrund. Polen har också en särskild historia
            här.
          </note>
          <note>
            Vad det handlar om är att utifrån den historia, utifrån den geografi
            och utifrån den militärgeografi som finns komponera en helhet
            som bygger bästa möjliga säkerhetsarkitektur för att bevara freden
            och för att få en långsiktig stabilitet.
          </note>
          <note>
            I det ingår också momentet förutsägbarhet. Om man har en långsiktig
            ambition och en långsiktig förutsägbarhet kan man då inte plötsligen
            bara plocka in några nya pusselbitar och tro att det inte betyder
            någonting och tro att det inte skapar frågetecken eller saker
            som andra funderar på så att de tänker: Vart är de på väg? Det
            är inte bara att göra det, men det tycks vara den uppfattning
            som råder på en del håll.
          </note>
          <note>
            Jag anser att den säkerhetspolitiska arkitektur som har byggts
            är en bra grundstomme i vår del av Europa. Jag har aldrig mött
            några regeringspåtryckningar från någon under de här sex åren
            om att Sverige behöver gå med i Nato eller behöver någon sorts
            Nato-option, utan det har varit full respekt för den svenska linjen.
          </note>
          <note>
            Vi har byggt de internationella samarbeten som har varit nödvändiga
            och som dessutom handlar om rätt många avtal vid det här laget
            – om jag nu ska utveckla Widmans resonemang. Vi har alltså undertecknat
            ett trettiotal internationella överenskommelser och drygt 20 samarbetsavtal.
            Det bygger på ett brett stöd också i Sveriges riksdag.
          </note>
          <note>
            Jag är djupt övertygad om riktigheten i den här politiken. Jag
            är stolt över att vi har kunnat göra detta, för det har bidragit
            till det säkerhetspolitiska pusslet i vår del av Europa. Vi har
            också kunnat göra det utifrån att vi har haft en grundplattform
            av militär alliansfrihet som har varit stabil och där vi inte
            har hållit på att plocka med olika pusselbitar och fört in eller
            fört ut det ena eller det andra.
          </note>
          <note>
            Det är det här jag tror är den bästa plattformen också för att
            utveckla de internationella samarbetena framtidsmässigt. Då är
            den stora utmaning som ligger med i detta beslut och någonting
            som jag tycker är genuint rätt formuleringen på sidan 70: Sverige
            ska kunna ge och ta emot militärt och civilt stöd. Det är avgörande
            för att skapa en reell möjlighet att agera tillsammans och samordnat
            i händelse av en kris eller ett krig. Sverige bör så långt som
            möjligt utveckla en gemensam operationsplanläggning med Finland
            samt samordna operationsplanering med Danmark, Norge, Storbritannien,
            USA och Nato.
          </note>
          <note>
            Jag tycker att det är helt rätt anpassning och helt rätt balans
            i den tid vi just nu lever i när det gäller de internationella
            samarbetena. Vi ingick ett avtal med Norge och Finland om Nordkalotten,
            som vi skrev under i Porsanger, om att vi skulle titta på hur
            vi kan ta ett ökat gemensamt ansvar där uppe. Det var ett steg
            framåt i den här andan. I avtalet ingår också att vi ska titta
            på koordinering och planering. Men det här öppnar också för mycket
            mer.
          </note>
          <note>
            Sverige ska, tror jag, ha den position vi har i dag som grund
            för att gå vidare i de internationella samarbetena.
          </note>
          <note>
            Att det vi gör inte har någon betydelse känns väldigt märkligt
            att höra. Det har en djup betydelse. Vi bygger interoperabilitet
            i vardagen, det vill säga möjligheten att agera om det krävs.
            Det är detta flyg ‑ , marin- och arméövningarna går ut på. Operativ
            planering med Finland har vi inte av terapeutiska skäl utan för
            att vi, om det behövs, ska kunna använda det. Men detta kräver
            att båda regeringarna fattar det beslutet. Att vi är med i både
            JEF och EI2 med flera grupperingar handlar också om att vi bygger
            ett säkerhetsnätverk där vi blandar in fler. Länken till USA,
            som vi har lagt ned mycket arbete på, omfattar samarbetsförmåga,
            övningar, utbildningar, materielsamarbeten, forskning, utveckling
            och internationella insatser.
          </note>
          <note>
            De avtal vi har skrivit har haft stor betydelse för att öka den
            gemensamma aktiviteten. Allt detta har bidragit till en ökad säkerhet
            i vår del av Europa. Det är stabiliserande, och det bidrar långsiktigt
            till freden. Det är så vi ser det.
          </note>
          <note>
            Att däremot börja ändra den säkerhetspolitiska doktrinen, där
            detta med Nato-optionen är början på en glidning – jag ser inte
            att det är nog för Moderaterna, KD och vilka partier det nu är,
            utan sedan kommer nästa och nästa igen. Detta handlar ytterst
            om Natomedlemskap.
          </note>
          <note>
            Här har vi olika uppfattning. Jag har redogjort för varför jag
            tror att den linje vi har i dag är den bästa: att vi utgår från
            en militär alliansfrihet och samarbetar utifrån detta. Vi har
            alltså olika ingångsvärden i bedömningen av att ändra de geomilitära
            förhållandena och de grundläggande doktrin ­ erna.
          </note>
          <note>
            Däremot har vi ingen som helst naivitet i detta. Ryssland har
            gjort det man har gjort. Georgien är ett faktum, liksom Krim,
            konflikten i Ukraina och spelet i Belarus. Desinformationen är
            ett faktum, liksom övningsverksamhet som är mer eller mindre provocerande.
            Uppbyggnaden i Arktis, patrulleringen i Nordatlanten och aktiviteten
            kring Storbritannien är faktum. Detta måste man se med klara ögon,
            och det är därför vi i dag har att ta ställning till höjd militär
            förmåga i kombination med fördjupade samarbeten.
          </note>
          <note>
            Vi tvekar inte ett dugg när det gäller att fördjupa samarbetena.
            Däremot är vi bestämt motståndare till att ändra den grundläggande
            doktrinen. Det är i det vi gör i praktiken – samarbetena, övningarna,
            informationsutbytet, planeringsarbetet och allt deltagande vi
            har i det ena och det andra – som vi bygger det kitt som är användbart
            när det väl gäller. Sedan är syftet att genom vårt agerande se
            till att vi inte hamnar i den typen av situationer.
          </note>
          <note>
            Jag blir också väldigt förvånad när man ibland vill använda Finland
            för att på något sätt argumentera för ett Natomedlemskap. Opinionen
            mot ett Natomedlemskap i Finland är stabil. I den finska riksdagen
            finns ingen form av majoritet för ett Natomedlemskap. Jag hade
            över 50 möten med den förra försvarsministern, och jag har haft
            över 20 med den nuvarande. Jag har nog rätt klart för mig hur
            opinionssituationen ser ut i Finland.
          </note>
          <note>
            Vi har ett mycket bra och förtroendefullt samarbete, och det
            finns inga krav från den finska regeringen på att vi ska ändra
            oss och ha någon sorts Nato-option. Jag vill bara göra detta fullständigt
            klart. Det man säger i den typen av samtal förutsätter jag är
            det som gäller i olika sammanhang.
          </note>
          <note>
            Jag tycker att vi har utvecklat vår politik på ett sådant sätt
            att vi svarar upp mot de krav som dagens situation ställer. Vi
            har gjort detta med hänsyn till svensk historia, svensk tradition
            och den säkerhetspolitiska arkitektur som gäller. Vi har inte
            varit benägna att ägna oss åt någon experimentverksamhet eller
            att göra några tvära kast, utan vi har försökt prioritera långsiktighet
            och stabilitet. Det som anges i regerings förklaringen och utrikesdeklarationen
            om militär alliansfrihet är också det som är regeringens linje.
          </note>
          <note>
            För vår del står vi alltså bakom det som står i propositionen.
            Det är detta vi förordar som den svenska linjen framöver. Sedan
            har jag respekt för att det kan finnas olika uppfattningar. Men
            jag har nu redogjort för vad vår uppfattning är, varför vi anser
            att den är den mest stabila, varför vi inte vill göra förändringar
            och varför vi tror att detta gagnar säkerheten, stabiliteten och
            freden bäst långsiktigt.
          </note>
          <note type="speaker">
            Anf. 34 MIKAEL OSCARSSON (KD) replik:
          </note>
          <note>
            Herr talman! Jag har egentligen bara en fråga, och jag går pang
            på rödbetan, så att säga. På vilket sätt är Nato-optionen skadlig
            för Sverige men tydligen fullt okej för Finland?
          </note>
          <note type="speaker">
            Anf. 35 Försvarsminister PETER HULTQVIST (S) replik:
          </note>
          <note>
            Herr talman! Jag har nyss redogjort för hur en säkerhetspolitisk
            arki ­ tektur i Skandinavien och runt Östersjön kan betraktas.
            Jag har lite kort redogjort för de historiska förloppen i både
            Finland och Sverige och för varför Norge har sin position och
            Danmark sin. Jag tror att denna säker ­ hetspolitiska arkitektur
            är den som gagnar freden och stabiliteten bäst lång ­ siktigt
            och att man bör utgå från den när man går vidare med de interna
            ­ tio nella samarbetena.
          </note>
          <note>
            Finland har en förutsägbarhet i att de har lagt fast sin linje
            och haft den i 25 år. Vi har en förutsägbarhet i att vi har haft
            vår linje med militär alliansfrihet konsekvent sedan vi gick med
            i EU. Börjar man ändra på olika pusselbitar i detta, Oscarsson,
            uppstår frågetecken, och det är därför vi har en massa frågetecken
            i luften.
          </note>
          <note>
            Jag är stolt och glad över att ha ingått alla dessa militära
            samarbeten, för det är nödvändigt. Men jag tror att det klokaste
            är att fortsätta längs den linjen.
          </note>
          <note>
            Finland har sin förutsägbarhet, och vi har vår. Norge har sin
            förutsägbarhet. Jag tror inte att man ska gå in och rubba de här
            bitarna.
          </note>
          <note type="speaker">
            Anf. 36 MIKAEL OSCARSSON (KD) replik:
          </note>
          <note>
            Herr talman! Vi har på försvarsministerns redogörelse förstått
            att han har haft 70 möten med den förra och den nuvarande försvarsministern
            i Finland. Vi har förstått att han är stolt över de samarbetsavtal
            som upprättats, och det tycker jag att han har rätt att vara.
            Han upprepar också ännu en gång för kammaren vikten av det nära
            samarbetet med Amerika och att Amerika är vår närm a st e partner.
            Inte heller där har jag något att anmärka.
          </note>
          <note>
            Men, herr talman, det blir lite svårt att förstå vad upprördheten
            egentligen gäller. Försvarsministern ägnar nästan hela sitt tal
            åt Nato-optionen, som mycket riktigt har varit en grundbult i
            den finska utrikespolitiken under lång tid. Men det är inget hokuspokus.
            Det är precis som jag sa i mitt tal, herr talman: Finland har
            uttalat en Nato-option som innebär att landet upprätthåller möjligheten
            att söka medlemskap i Nato och noggrant ger akt på förändringar
            i sin säkerhetspolitiska miljö. Finland försäkrar sig om att inga
            praktiska hinder ska uppstå vid en eventuell anslutning till Nato.
          </note>
          <note>
            En majoritet säger att genom en stärkt gemensam säkerhet med
            Finland höjer vi tröskeln. En svensk-finsk hållning gällande Nato-option
            skulle alltså öka tryggheten och förutsägbarheten. Detta är precis
            i linje med Krister Bringéus hållning.
          </note>
          <note>
            Jag förstår inte riktigt, och jag tror att många i svenska folket
            undrar hur det kan komma sig att försvarsministern är så mån om
            ett samarbete med Finland medan det som är okej för Finland med
            en Nato-option skulle vara skadligt för Sverige. Det hänger inte
            ihop.
          </note>
          <note type="speaker">
            Anf. 37 Försvarsminister PETER HULTQVIST (S) replik:
          </note>
          <note>
            Herr talman! Om det är någon fråga som ställs tror jag att det
            är varför detta kommer nu från den borgerliga sidan. Varför ska
            vi ändra på något som fungerar och bidrar till fred och stabilitet
            i vår del av Europa?
          </note>
          <note>
            Det här blir en konstruerad diskussion. Vi har kommit långt i
            det svensk-finska samarbetet med operativ planering, informationsutbyte,
            personalutbyte och interoperabilitet. Vi kan ta många ytterliga
            steg, vilket jag ska återkomma till i nästa debatt. Det går alldeles
            utmärkt utan att vi behöver föra in denna fråga.
          </note>
          <note>
            Jag har två gånger försökt förklara, och vet inte om jag ska
            dra det en tredje gång, att den säkerhetspolitiska arkitekturen
            skapar den samlade stabiliteten i en del av Europa, och det ingår
            som en del i grundfundamentet till varför vi kan agera som vi
            gör. Men plockar vi ut en pusselbit och för dit skapar vi osäkerhet
            kring vart Sverige är på väg.
          </note>
          <note>
            Detta från er sida ser jag bara som en del i att ni så småningom
            vill driva igenom ett Natomedlemskap. Här har vi olika uppfattning.
            Vi anser att det går utmärkt att samarbeta med Nato inom ramen
            för Enhanced Opportunities Partner utan medlemskap och utan att
            driva någon form av experimentverksamhet där vi rubbar den balans
            som jag nu försökt beskriva för tredje gången.
          </note>
          <note type="speaker">
            Anf. 38 HÅKAN SVENNELING (V) replik:
          </note>
          <note>
            Herr talman! Genom Sveriges medlemskap i EU:s militära samarbete
            Pesco, genom Sveriges värdlandsavtal med Nato och till exempel
            genom Sveriges trilaterala samarbete med USA har Sverige öppnat
            för att andra länder kan bedriva test- och övningsverksamhet i
            framför allt Norrbotten.
          </note>
          <note>
            Genom övningsfältet Neat har därmed Europas största militära
            övningsområde över land för framför allt flyg och arméer skapats.
            Övningsfältet har utvecklats till en viktig arena för Natos tester
            av bombplan, drönare, missiler och andra vapentyper. Området marknadsförs
            ofta med argument som stora ytor, gles befolkning, snö, mörker
            och kyla.
          </note>
          <note>
            Redan under Perssonregeringens tid drev Socialdemokraterna på
            för att utveckla testverksamheten i norr, bland annat genom den
            statliga offentliga utredningen 2006:62. Det är initiativ som
            vi nu femton år senare ser förverkligas.
          </note>
          <note>
            Men verksamheten har konsekvenser, inte bara för de boende i
            området utan också för den känsliga arktiska miljön. När stora
            landytor reserveras för militära övningar riskerar viktiga näringar
            att få stå tillbaka, till exempel turism, skogsbruk, vindkraft
            och rennäring, som alla är viktiga inkomstkällor i regionen.
          </note>
          <note>
            Det är också av försvarspolitiska skäl tveksamt hur Sveriges
            försvarsförmåga stärks genom att andra länder ges tillåtelse att
            testa och öva i vårt kalla klimat. Det betyder att flera länder
            som i dag saknar kapacitet att föra krig i arktiskt klimat plötsligt
            får den förmågan.
          </note>
          <note>
            Jag undrar därför, försvarsministern: Hur säkrar vi freden i
            Norden och Arktis om fler länder tillåts att lära sig att kriga
            i arktiskt klimat?
          </note>
          <note type="speaker">
            Anf. 39 Försvarsminister PETER HULTQVIST (S) replik:
          </note>
          <note>
            Herr talman! De regler och tillstånd som verksamheten i det aktuella
            området har är de man har att rätta sig efter när man lägger upp
            sin verksamhet. Det är överenskommelser och regler som står i
            relation till svensk lag och myndighetsutövning.
          </note>
          <note>
            Vi övar tillsammans med många andra länder . Vi deltar i olika
            typer av verksamheter med andra för att höja vår egen nationella
            förmåga. Jag har redogjort för varför vi behöver ha internationella
            samarbeten för stabilitet och fred i vår del av Europa. Detta
            är ett exempel på hur man kan samarbeta med andra.
          </note>
          <note>
            Jag kan inte se ett problem med att vi har en verksamhet i Vidsel.
            Jag tror att den är bra för Sverige. Jag tror också att det är
            bra för freden och stabiliteten att samverka med andra och därmed
            också skaffa sig kunskap.
          </note>
          <note type="speaker">
            Anf. 40 HÅKAN SVENNELING (V) replik:
          </note>
          <note>
            Herr talman! Jag menar att det är en farlig väg som Socialdemokraterna
            med Peter Hultqvist i spetsen har lett oss in på. I dag finns
            ingen tydlig gräns mellan Sverige och Nato. Bortsett från att
            säga nej till själva Natomedlemskapet tar Socialdemokraterna under
            Peter Hultqvists ledning oss steg för steg närmare Nato.
          </note>
          <note>
            Det är bra att regeringen i dag säger nej till Nato-optionen,
            som det blåbruna gänget driver på för genom att höja tonen i debatten
            och pressa på. Men det räcker inte på långa vägar för att bidra
            till avspänning i vår region.
          </note>
          <note>
            Det är dags att regeringen lägger om politiken och gör halt i
            att tillåta andra länder att genomföra övningar och testverksamhet
            i den utsträckning som nu sker i Norrbotten. Regeringen bör göra
            åtgärder, till exempel inrätta en kärnvapenfri zon i Arktis, för
            att skapa ökad avspänning. Nu lägger man i stället hela tiden
            sten på sten och ökar nivån.
          </note>
          <note>
            Visst finns det en hotbild från Ryssland, men Sverige bidrar
            inte till ökad avspänning i området genom den politik regeringen
            för.
          </note>
          <note>
            När det gäller glidningen mot Nato, som nu fortsätter ytterligare
            ett steg, måste försvarsministern kliva in med ökad tydlighet
            och säga: Nej, vi är inte intresserade av ett Natomedlemskap.
            Här har vi satt gränsen, och vi tänker inte gå längre.
          </note>
          <note>
            De borgerliga partierna pushar helt uppenbart på med sin egen
            agenda, och vi ser att de är beredda att försaka tydligheten i
            Sveriges säkerhetspolitiska linje för att de älskar Nato.
          </note>
          <note>
            Jag hoppas på en tydligare försvarsminister som säger nej till
            Nato och pekar på var gränsen för samarbete med Nato faktiskt
            går.
          </note>
          <note type="speaker">
            Anf. 41 Försvarsminister PETER HULTQVIST (S) replik:
          </note>
          <note>
            Herr talman! Vi har valt en samarbetslinje med Nato, som vi också
            har brett stöd för i parlamentet. Vi har inte valt en medlemslinje.
            Detta har vi varit hur tydliga som helst med.
          </note>
          <note>
            Vi och Vänsterpartiet har olika uppfattning i denna fråga. Vi
            anser att vi ska ha de bilaterala och trilaterala avtalen, att
            vi ska vara med i Enhanced Opportunities Partner och att vi ska
            öva tillsammans med andra eftersom vi menar att det skapar stabilitet
            och säkerhet.
          </note>
          <note>
            Det här andra leder inte till ökad stabilitet och säkerhet, utan
            det bidrar mer till att vi inte når upp till den stabilitet och
            den säkerhet vi behöver. Vi måste inse att den militära uppbyggnad
            och de folkrättsbrott som sker runt om oss är en realitet, och
            då kan vi inte bara prata om det utan måste också på olika sätt
            gardera oss. Det ska dock göras på ett sådant sätt att vi utgår
            från vår militära alliansfrihet och inte experimenterar med den
            grundläggande doktrinen.
          </note>
          <note>
            Vi har olika uppfattning, och det är demokrati.
          </note>
          <note type="speaker">
            Anf. 42 HANS WALLMARK (M) replik:
          </note>
          <note>
            Herr talman! Det finns en likhet mellan försvarsministern och
            undertecknad såtillvida att vi har respekt för att det finns andra
            åsikter än våra egna i frågan om värdet av ett svenskt Natomedlemskap.
            Jag har den största respekt för att andra personer kan tycka helt
            annorlunda än jag. Det är också därför jag driver opinion för
            det som jag tycker är rätt och riktigt utifrån ett svenskt säkerhetsperspektiv,
            nämligen ett svenskt Natomedlemskap. Men jag träffar dem som har
            en annan uppfattning, och jag argumenterar också med dem.
          </note>
          <note>
            Vi kan dock inte komma ifrån att i den långsiktiga utvecklingslinjen
            i Sverige ökar sakta men säkert andelen som är för ett svenskt
            Natomedlemskap.
          </note>
          <note>
            Jag är dessutom helt enig med försvarsministern om att N atod
            isku s ­ s ionen är annorlunda i Finland. Där finns inte alls
            samma tendenser som i Sverige.
          </note>
          <note>
            Med detta sagt finns det dock en del skillnader mellan mig och
            försvarsministern. Jag tror inte att all säkerhetspolitisk doktrin
            började i och med regeringsskiftet 2014. Det som skedde då var
            ju att den nya regering ­ en ändrade linje.
          </note>
          <note>
            Det är precis som det har sagts och som det också står i en del
            texter: Sverige är inte med i någon militär allians. Det är sakligt
            korrekt. Det är inte värderande; det är en beskrivning. Sverige
            är i dag inte med i någon militär allians. Sedan kan man beklaga
            det, som jag, eller tycka att det är bra, som Peter Hultqvist
            och Björn Söder.
          </note>
          <note>
            Det man gjorde 2014 var att man införde en tidigare socialdemokratisk
            formulering: tjänar oss väl. Man ändrade den säkerhetspolitiska
            doktrinen utan att förankra eller fördjupa detta.
          </note>
          <note>
            Därför är min fråga till försvarsministern hur han som regeringsföreträdare
            ställer sig till om det blir en majoritet på 204 ledamöter som
            står bakom tanken på en svensk Nato-option.
          </note>
          <note type="speaker">
            Anf. 43 Försvarsminister PETER HULTQVIST (S) replik:
          </note>
          <note>
            Herr talman! Vad jag vet fanns det ingen Nato-option före 2014.
          </note>
          <note>
            Den militära alliansfriheten är det som har präglat svensk politik
            på det här området sedan vi gick med i Europeiska unionen. Det
            är också det vi, utifrån det jag förklarat tidigare i debatten,
            tycker är rätt.
          </note>
          <note>
            Sedan är det väl så att regeringen får återkomma till riksdagen
            i den händelse att det fattas ett sådant här beslut. Men för min
            del och för regeringens del är det det som redogjorts för i regeringsförklaringen
            och utrikesdeklarationen som gäller, och det är det som är regeringens
            inriktning.
          </note>
          <note>
            Jag menar att formerna för det som skett de senaste veckorna
            också bidrar till att det blir en lång rad olika frågetecken kring
            detta. Ingen kan förneka att detta var en forcerad process, och
            det är inte så att Försvarsberedningen har föreslagit någon Nato-option.
            Det här är något som har till ­ förts – man grep fågeln i flykten
            när den dök upp, och sedan körde man igenom detta. Om man hade
            haft som ambition att föra något bredare resonemang, om det hade
            varit en ambition, då hade man kanske tagit kontakt med vår kant
            på ett annat sätt. Men nu var det inte så, utan nu var det så
            att man grep fågeln i flykten. Man kör fram det här till riksdagen,
            och så får vi se vad som händer i morgon. Det är så det är, Wallmark,
            och det tycker jag inte är ett ansvarsfullt agerande.
          </note>
          <note type="speaker">
            Anf. 44 HANS WALLMARK (M) replik:
          </note>
          <note>
            Herr talman! Jag tycker att den första minuten av försvarsministerns
            replik var bra, för det var nog det mest konstruktiva som sagts
            hitintills: att regeringen får återkomma om en riksdagsmajoritet
            i morgon ställer sig bakom tanken på en Nato-option. Jag tror
            att det är klokt. Jag tror att det är rätt av regeringen att i
            så fall återkomma.
          </note>
          <note>
            Herr talman! Låt mig också kommentera det som försvarsministern
            säger och som även Allan Widman berörde om alla de olika former
            av samarbeten och avtal som ingås.
          </note>
          <note>
            Jag tror att det i grunden är bra. Jag har ingen annan uppfattning.
            Däremot tycker jag att vi ska komma ihåg det som utredaren Bertelman,
            ambassadör Bertelman, varnade för: att Sverige just nu inte har
            några av de fördelar som ett medlemskap bär med sig men axlar
            nackdelarna. Det är det som är en fara med den typ av politik
            och linje som försvarsminister Peter Hultqvist företräder.
          </note>
          <note>
            Herr talman! Försvarsministern säger att man ska bygga ett kitt,
            och det låter bra. Det som är problemet och utmaningen för honom
            och Social ­ demokraterna, herr talman, är att det inte är prövat.
            Vi kan hoppas, vi kan tro och vi kan vilja, men vi kan aldrig
            veta att det är en linje som håller. Det är bara medlemskapet
            som kan skänka oss vetskapen. Allt annat är förhoppningar och
            tro.
          </note>
          <note>
            För fem år sedan ingick Peter Hultqvists parti, undertecknads
            parti och några partier till en försvarsuppgörelse. En av effekterna
            av den var att det skulle göras en utredning om samarbete, inklusive
            det med Nato. Den har fått stort beröm, Krister Bringéus utredning.
            Problemet är att regeringen efter att utredningen gjordes har
            lagt den i byrålådan.
          </note>
          <note>
            Jag tycker alltså att vi ska värdesätta den första minuten av
            Hultqvists replik, inte den andra.
          </note>
          <note type="speaker">
            Anf. 45 Försvarsminister PETER HULTQVIST (S) replik:
          </note>
          <note>
            Herr talman! Det är ju så att Wallmark är en, om jag nu ska använda
            det ordet, strategisk debattör. Han har gått sina Mufkurser och
            lärt sig de här frågorna. Det kan handla om att man ibland övertolkar
            saker som sägs. Andra gånger handlar det om att man medvetet försöker
            bidra till splittring. Och det handlar om att ställa motståndaren
            i lite dålig dager.
          </note>
          <note>
            Jag säger att vi måste återkomma, för det är klart att vi måste
            återkom ­ ma. Det är ju så regelverket är. Vi kommer att återkomma
            och reagera på detta utifrån det regelverk som finns . Men jag
            har inte gett någon utfästelse om att regeringen kommer att ändra
            politisk kurs. Jag har sagt att utrikes ­ deklarationen gäller
            och att regeringsförklaringen gäller. Jag vill bara ha det klarlagt
            så att man inte försöker sprida någon annan bild här.
          </note>
          <note>
            Jag hoppas inte, och jag tror inte. Däremot är det så i dagens
            verklighet att om något händer i Sverige, i Baltikum, i Finland
            eller i Norge påverkas vi med omedelbar verkan, allihop. Jag har
            sagt det tidigare: De samarbeten vi bygger är inte något terapeutiskt,
            utan det är realiteter som handlar om att skapa en högre tröskel
            tillsammans.
          </note>
          <note>
            Däremot är vår geopolitiska belägenhet, vår historiska tradition
            och den säkerhetspolitiska arkitekturen sådan att det är bättre
            att bygga utifrån den än att ge sig in på experimentverksamhet,
            och en Nato-option är ett uttryck för det senare.
          </note>
          <note type="speaker">
            Anf. 46 KERSTIN LUNDGREN (C) replik:
          </note>
          <note>
            Herr talman! Det var intressant att höra det replikskifte som
            nyss utspelade sig här mellan försvarsministern och Vänsterns
            representant Håkan Svenneling. Jag är inte säker på att jag hörde
            att den säkerhetspolitiska linjen, som gällt under mycket lång
            tid, blev tydlig av det replikskiftet. Det är en fråga som regeringen
            också borde fundera över.
          </note>
          <note>
            Självklart fattar Sverige egna beslut utan påtryckningar. Men,
            herr talman, jag undrar om försvarsministern hört någon säga att
            en svensk Nato-option skulle rubba den säkerhetspolitiska balansen.
          </note>
          <note>
            Jag hörde försvarsministern tala om att Ryssland har agerat och
            agerar i vårt närområde på ett sätt som rubbar den balans som
            funnits. Är det då inte rimligt, herr talman, att Sverige kan
            agera som Finland utan att rubba någon balans?
          </note>
          <note>
            På vilket sätt skulle en svensk Nato-option rubba en balans?
            Vem dömer av det? Är det Ryssland? Är det Finland? Är det Tyskland
            eller USA? Är det någon annan som har uttalat just detta? Eller
            är det balansen i regeringen som rubbas?
          </note>
          <note type="speaker">
            Anf. 47 Försvarsminister PETER HULTQVIST (S) replik:
          </note>
          <note>
            Herr talman! För st och främst agerar vi i det bygge vi gör utifrån
            det riksdagsbeslut vi har från 2015. Den totalförsvarsproposition
            vi nu har lagt fram för riksdagen ska utgöra grunden för det fortsatta
            bygget i kommande framtid. Det är det som är plattformen för politiken.
          </note>
          <note>
            Sedan tycker inte jag att man utifrån det kan uttyda vare sig
            det ena eller det andra i förhållande till Vänsterpartiet, mer
            än att vi har olika uppfattningar på en rad punkter. Det är väl
            lika bra att få det sagt, för så är det ju. Sedan har vi samma
            syn när det gäller medlemskapet och samma syn när det gäller optionen.
            Men vi har olika syn på väldigt mycket annat.
          </note>
          <note>
            Vi agerar ju med anledning av att ryssarna gör som de gör. Det
            är därför vi lägger fram förslagen om fortsatt upprustning av
            den militära förmågan, fortsatt samarbete som också ska fördjupas
            med bland annat koordinering av operativplanering med en rad länder
            och fortsatt fördjupning med Finland. Det är själva grundorsaken
            till att vi gör det vi gör. Vi agerar utifrån det som har hänt
            i vårt närområde.
          </note>
          <note>
            Det finns en 25-årig förutsägbarhet i arbetet med att Finland
            har sin option. Det är en del i deras signalverkan, precis som
            en del i vår signalverkan är att den militära alliansfriheten
            är grunden. Det är det vi utgår ifrån när vi gör allt detta som
            vi nu ska ta ställning till.
          </note>
          <note>
            Om man börjar att plocka och ändra i de här bitarna påverkar
            det, som jag har försökt att förklara tidigare, synen på Sverige
            och skapar frågeteck ­ en om vart vi är på väg. Min bild är väl
            att detta är en del i att borgerliga partier vill förflytta oss
            närmare att gå med i Nato.
          </note>
          <note type="speaker">
            Anf. 48 KERSTIN LUNDGREN (C) replik:
          </note>
          <note>
            Herr talman! Det är spännande. Bygget från 2015 var ju också
            en totalförsvarsproposition som inte hade ett brett stöd säkerhetspolitiskt.
            Vi stödde den andra delen; då precis som nu var vi inte överens
            om den säkerhetspolitiska delen annat än just när det gällde det
            stycke som handlade om det som blev Bringéus utredning. Denna
            kom dessutom efter en utredning av Bertelman . Båda dessa utredningar
            valde regeringen att lägga ad acta utan åtgärd och utan något
            politiskt samtal. Regeringen har enligt vårt tycke varit tondöv
            när man nu för andra gången lagt fram en säkerhetspolitisk del
            av en totalförsvarsproposition som inte har ett brett stöd.
          </note>
          <note>
            Då kan man naturligtvis fundera på vad ett brett stöd är. Uppfattar
            regeringen att det finns ett brett parlamentariskt stöd för ett
            sådant agerande om riksdagen i morgon fattar ett beslut som innebär
            att vi vill se ett svenskt agerande för en svensk Nato-option
            i likhet med Finlands – det handlar inte om medlemskap utan om
            en Nato-option – eller kommer regeringen att göra på samma sätt
            som med Bringéus och Bertelmans utredningar och bara låta frågan
            vara?
          </note>
          <note>
            När vi agerar, herr talman, är det gott att vi med det inte rubbar
            den balans som regeringen är så angelägen om att man ser att en
            Nato-option skulle rubba den. Det är spännande, herr talman, vad
            det är för balanspunkt som regeringen väger av mot.
          </note>
          <note type="speaker">
            Anf. 49 Försvarsminister PETER HULTQVIST (S) replik:
          </note>
          <note>
            Herr talman! Jag har redogjort för balansdiskussionen ett antal
            gånger, så jag går inte tillbaka till den.
          </note>
          <note>
            En viktig del i det förra försvarspolitiska beslutet – jag sa
            att det var brett, och jag var övertygad om att Centern och även
            andra partier delade den uppfattningen – var just det här med
            att utveckla de olika avtalen och samarbetena. Jag uppfattade
            det i alla fall som att vi grundläggande var överens om detta.
            Jag vill bara säga det ordentligt så att inte Kerstin Lundgrens
            inlägg uppfattas som att detta var någonting som inte var värt
            någonting, för här upplevde jag verkligen en bred enighet.
          </note>
          <note>
            Vi har som sagt olika uppfattningar i Natofrågan, och det har
            vi också redogjort för här.
          </note>
          <note>
            Vi kommer – jag säger det än en gång – att i formell mening återkomma
            till riksdagen enligt det regelverk som finns när det gäller att
            reagera på tillkännagivanden. Men det som gäller för regeringen
            är det som har sagts i regeringsdeklarationen och i utrikesdeklarationen;
            det är den grundläggande inriktningen.
          </note>
          <note type="speaker">
            Anf. 50 ALLAN WIDMAN (L) replik:
          </note>
          <note>
            Herr talman! Försvarsministern ställde tidigare en fråga som
            inte blev besvarad. Frågan var: Varför en Nato-option nu? Det
            enkla svaret på den frågan är att det nu finns en majoritet i
            denna kammare för en Nato-option. Sverigedemokraterna stöder inte
            längre regeringens säkerhetspolitiska linje.
          </note>
          <note>
            Försvarsministern redogjorde också för att Sverige i princip
            har lika många bilaterala avtal om försvarssamarbete som det finns
            medlemmar i Nato, och Socialdemokraterna har ju styckevis och
            delt en kollektivistisk tradition.
          </note>
          <note>
            Min första fråga är om det operativt är lika effektivt med 30
            bilaterala avtal som med ett medlemskap i Nato.
          </note>
          <note>
            Min andra fråga gäller att jag påstod att vi nu etablerar oss
            i Falun, Sollefteå och Östersund bland annat för att kunna underlätta
            hjälp från Nato och närmast USA, som har trupp där. Stämmer detta
            påstående eller inte?
          </note>
          <note type="speaker">
            Anf. 51 Försvarsminister PETER HULTQVIST (S) replik:
          </note>
          <note>
            Herr talman! Widman vet ju att jag har sagt det själv; det var
            en av grunderna i beslutet om regementsorterna när vi diskuterade
            det. Det är klart att detta är kopplat till ett stöd från västsidan
            – det är väl ingenting att hymla om. Det är en del i vår planering.
            Mycket av det beslut som ligger bygger på just att vi ska kunna
            upprätthålla en inledande strid för att avvakta och kunna ta emot
            hjälp. Även HNS-avtalet, som vi antog i denna församling, ingick
            ju i den strategin. Jag var själv djupt involverad i den hanteringen
            och tog mycket av debatten. Jag tyckte dessutom att det spreds
            omfattande desinformation i det sammanhanget.
          </note>
          <note>
            Vår linje är samarbete från en militärt alliansfri grund i kombination
            med höjd militär förmåga; det är ju hela idén bakom regeringens
            politik här.
          </note>
          <note>
            Jag förstår att det är som Widman säger – det var nu fågeln flög,
            och då grep man den i flykten. Sverigedemokraterna ändrade sig
            på de grunder som de har redogjort för, och då knep man det. Det
            blev dock ingen diskussion över någon blockgräns i detta sammanhang.
          </note>
          <note>
            Jag har försökt att redogöra för varför vi inte ser en Nato-option
            som en bra väg att gå. Det handlar om den säkerhetspolitiska arkitektur
            som har byggts i vår del av Europa. Här finns det olika uppfattningar,
            och det får man ha respekt för. Jag har redogjort för vår uppfattning,
            och det är där vi står.
          </note>
          <note type="speaker">
            Anf. 52 ALLAN WIDMAN (L) replik:
          </note>
          <note>
            Herr talman! Jag hade två frågor. Den fråga som inte blev besvarad
            gällde huruvida det operativt är lika effektivt med 30 bilaterala
            avtal – jag antar att de är lite individuella – som med ett medlemskap
            i Nato. I övrigt var jag mycket nöjd med försvarsministerns förklaring
            till etableringsort ­ erna.
          </note>
          <note type="speaker">
            Anf. 53 Försvarsminister PETER HULTQVIST (S) replik:
          </note>
          <note>
            Herr talman! När det gäller de bilaterala avtalen har Widman
            rätt i att de är olika till sin karaktär. En del är rätt allmänt
            hållna , andra är väldigt ordentliga – avtalet med Storbritannien
            innehåller exempelvis över 40 punkter. Finland har vi också ett
            väldigt omfattande avtal med.
          </note>
          <note>
            Det som jag tror är viktigt strategiskt nu är att vi klarar ut
            den punkt som jag läste upp här om att vi har operativ planering
            med Finland och sedan har ambitionen att koordinera planeringen
            med en rad länder. Detta ger avtalen utrymme för, och särskilt
            kan vi få ett tryck i den processen efter ett riksdagsbeslut.
            Det är en väldigt strategisk del för att få en bra fortsättning
            på avtalen. Jag är glad att jag upplever att vi har ett brett
            stöd i riksdagen på den punkten. Detta går att göra utifrån en
            militärt alliansfri position.
          </note>
          <note type="speaker">
            Anf. 54 Utrikesminister ANN LINDE (S):
          </note>
          <note>
            Herr talman! Den militära alliansfriheten tjänar Sverige väl
            och bidrar till stabilitet och säkerhet i norra Europa. Den förutsätter
            en aktiv, bred och ansvarsfull utrikes- och säkerhetspolitik i
            kombination med fördjupade försvarssamarbeten, särskilt med Finland,
            och en trovärdig nationell försvarsförmåga.
          </note>
          <note>
            Sveriges säkerhetspolitiska linje ligger fast. Sverige bygger
            säkerhet tillsammans med andra. Den solidariska säkerhetspolitiken
            utgör grunden för vår säkerhets- och försvarspolitik. Det är ett
            svenskt intresse att värna och stärka solidaritet och integration
            inom EU samt att upprätthålla ett fredligt, stabilt och förutsägbart
            närområde, förankrat i europeiska och euroatlantiska strukturer.
            Hot mot freden och mot vår säkerhet avvärjs bäst i gemenskap och
            samverkan med andra länder. Sverige kommer inte att förhålla sig
            passivt om en katastrof eller ett angrepp drabbar ett annat land
            i Norden eller EU. Vi förväntar oss att dessa länder agerar på
            samma sätt om Sverige drabbas. Vi ska därför kunna ge och ta emot
            stöd, såväl civilt som militärt. Detta är en politisk riktning
            som den här regeringen kommer att slå vakt om. Regeringens uppfattning
            är att Sveriges säkerhetspolitiska linje ska vara långsiktig och
            förutsägbar och präglas av kontinuitet. Sverige har därför hittills
            fattat säkerhetspolitiska beslut i brett samförstånd.
          </note>
          <note>
            Herr talman! Den europeiska säkerhetsordningen har utmanats i
            grunden liksom de normer, samarbeten och institutioner som utgör
            fundamenten för europeisk säkerhet. Det breda säkerhetsbegreppet,
            den multilaterala regelbaserade världsordningen inklusive folkrätten
            och gemensamma åtaganden om mänskliga rättigheter, demokrati och
            rättsstatens principer ifrågasätts i allt större utsträckning.
            Den ryska aggressionen i Georgien och Ukraina visar att Ryssland
            bryter mot den europeiska säkerhetsordningen och är berett att
            använda militära medel för att nå politiska mål. Detta agerande
            utgör brott mot de grundprinciper och de folkrättsliga regler
            som den europeiska säkerhetsordningen vilar på.
          </note>
          <note>
            Propositionen är tydlig med att det säkerhetspolitiska läget
            i Sveriges närområde och Europa har försämrats över tid. Sveriges
            närområde präglas i ökad utsträckning av en större närvaro av
            militära styrkor och ökad militär aktivitet. Regeringen följer
            noga utvecklingen i vårt närområde, inklusive händelserna i Belarus.
          </note>
          <note>
            Ett väpnat angrepp mot Sverige kan inte uteslutas. Det kan inte
            heller uteslutas att militära maktmedel eller hot om sådana kan
            komma att använ ­ das mot Sverige. Sverige blir oundvikligen påverkat
            om en säkerhetspoli ­ tisk kris eller väpnad konflikt uppstår
            i Sveriges närområde. Nordeuropa inklusive Östersjöområdet och
            Arktis utgör en strategisk helhet. Jag vill framhålla att Sveriges
            säkerhetspolitiska läge också påverkas av en breda ­ re hotbild,
            såsom hybrida hot, cyberattacker, gränsöverskridande ter ­ rorism
            och klimatförändringarnas effekter på fred och säkerhet.
          </note>
          <note>
            Vår förmåga att i fredstid hantera antagonistiska hot behöver
            förbättras. Sårbarheter behöver minskas, och verksamheter av betydelse
            för Sveriges säkerhet behöver stärka sitt säkerhetsskydd. Regeringen
            har därför bland annat tagit initiativ till att inrätta en ny
            myndighet för psykologiskt försvar och ett nytt nationellt center
            för cybersäkerhet.
          </note>
          <note>
            Regeringen betonar vikten av att kunna agera samlat för att möta
            utmaningar och hot såväl i fred som vid höjd beredskap. Det innebär
            att kun ­ na använda alla de säkerhetspolitiska instrument som
            står till vårt förfogande på ett sammanhållet sätt i syfte att
            värna svensk suveränitet och Sveriges intressen.
          </note>
          <note>
            Herr talman! Vi kan inte acceptera att den europeiska säkerhetsord
            ­ ningen undergrävs eller ersätts av en annan där användningen
            av militärt våld som politiskt medel inte får konsekvenser eller
            där så kallade intresse ­ sfärer de facto accepteras. Detta är
            en viktig fråga, även för vår nationella säkerhet.
          </note>
          <note>
            Sveriges ordförandeskap i OSSE 2021 utgör en viktig plattform
            för att upprätthålla den europeiska säkerhetsordningen och stärka
            samarbetet kring bland annat ökad förutsägbarhet, militärt förtroendeskapande
            och det breda säkerhetsbegreppet.
          </note>
          <note>
            I OSSE är också frågan om kvinnor, fred och säkerhet central.
            Jäm ­ ställdhetsfrågan kommer att genomsyra hela vårt ordförandeskap.
            Men på grund av att konsensus saknas om dessa frågor verkar det
            inte sannolikt att vi under 2021 kommer att få igenom några framåtlutande
            beslut på jäm ­ ställdhetsområdet. I stället kommer vi att jobba
            genom att påverka OSSE:s institutioner i arbetet på marken, vid
            förhandlingsbordet och vid fält ­ mis s ionerna. Jag kommer också
            att utse en särskild representant som kom ­ mer att arbeta med
            jämställdhetsfrågor.
          </note>
          <note>
            Vi fortsätter att fördjupa samarbetet med de nordiska länderna,
            särskilt Finland. Det nordiska försvarssamarbetet ska omfatta
            fred, kris och konflikt. Denna inriktning ligger också till grund
            för det fördjupade operativa försvarssamarbetet mellan Finland,
            Norge och Sverige. En fördjupad säkerhetspolitisk dialog mellan
            våra länder är viktig för att underbygga det militära samarbetet.
          </note>
          <note>
            EU är Sveriges viktigaste utrikes- och säkerhetspolitiska plattform.
            Sveriges EU-medlemskap utgör grunden för den unilaterala solidaritetsförklaringen
            och den solidariska säkerhetspolitiken. I ljuset av omvärldsutvecklingen
            är det av vikt för Sverige att sammanhållningen, samarbetet, solidariteten
            och integrationen inom EU värnas och stärks.
          </note>
          <note>
            FN har en central roll och ger internationell legitimitet åt
            hanteringen av konflikter i världen. De principer och regler för
            mellanstatligt samarbe ­ te som anges i FN-stadgan utgör grunden
            för det globala kollektiva säker ­ hetssystemet.
          </note>
          <note>
            En stark transatlantisk länk är avgörande för Europas och Sveriges
            säkerhet. I den övergripande bilaterala relationen mellan Sverige
            och USA har försvarsrelaterade frågor en viktig roll. Det är av
            största vikt att Sverige upprätthåller och ytterligare fördjupar
            den bilaterala relationen med USA.
          </note>
          <note>
            Nato är en central aktör för europeisk säkerhet och integration
            och för internationell krishantering. Nato utgör det viktigaste
            forumet för en bred säkerhetspolitisk dialog mellan USA och Europa.
            Sverige kommer att fortsätta utveckla och fördjupa samarbetet
            med Nato inom ramen för partnerskapet.
          </note>
          <note>
            Herr talman! Det finns nu ett förslag från oppositionen om en
            så kallad tydlig Nato-option. Regeringens uppfattning är att Sveriges
            säkerhetspolitiska linje ska vara långsiktig och förutsägbar och
            präglas av kontinuitet. Att med kort varsel förändra eller skapa
            otydlighet kring den svenska säkerhetspolitiska linjen riskerar
            att undergräva den svenska säkerhetspolitikens trovärdighet.
          </note>
          <note>
            Sverige har hittills hanterat denna typ av säkerhetspolitiska
            frågor genom att söka ett så brett politiskt samförstånd som möjligt.
            Det har varit en styrka för vårt land och en tillgång i förhållande
            till vår omvärld. Att tvärtom, som nu, utan samråd och beredning
            och med en enkel majoritetsomröstning försöka ändra denna linje
            riskerar att skapa osäkerhet och oönskade spekulationer om ytterligare
            förändringar. Detta ligger inte i Sveriges intresse.
          </note>
          <note>
            Vi ser redan tydliga bevis på den osäkerhet det kan skapa. Det
            har lett till spekulationer i en lång rad internationella medier
            från länder som Finland, Storbritannien, Frankrike, USA och Ryssland
            där man omedelbart försökte tolka Sveriges säkerhetspolitiska
            linje och huruvida vi nu närmar oss ett Natomedlemskap. Ryska
            medier publicerade exempelvis en artikel med rubriken: Svenska
            parlamentet tar ett avgörande steg mot försvarsallians med Finland
            och Natomedlemskap.
          </note>
          <note>
            Låt mig avsluta med att säga att regeringen är mån om att samförstånd
            ska fortsätta att råda i säkerhetspolitiska frågor. Vi alla här
            i kammaren är fullt medvetna om de olikheter som finns i synen
            på exempelvis Nato. Jag har också stor respekt för de argument
            som har framförts här i dag. Frågan om Sveriges säkerhet är dock
            för viktig för att tillåta splittring. Det är av största vikt
            att vi kan visa svenska folket och omvärlden att Sveriges säkerhetspolitik
            är solid, långsiktig och pålitlig. Det är också en hållning som
            regeringar, oavsett politisk hemvist, har haft i decennier. Jag
            hoppas att vi kan återvända till ett sådant samförstånd.
          </note>
          <note type="speaker">
            Anf. 55 HANS WALLMARK (M) replik:
          </note>
          <note>
            Herr talman! Utrikesministern citerar ur propositionen, som i
            sin tur citerar Försvarsberedningen s rapport, två kardinalmeningar:
            ” Ett väpnat angrepp mot Sverige kan inte uteslutas. Det kan inte
            heller uteslutas att militära maktmedel eller hot om sådana kan
            komma att användas mot Sverige .” Det är alldeles utmärkt, utrikesministern.
          </note>
          <note>
            Herr talman! Låt mig bara påminna om Folk och Försvars konferens
            i Sälen januari 2018 där både statsministern och dåvarande utrikesministern
            undergrävde just den formuleringen. De nedvärderade och avvisade
            den. Därför är det glädjande och en styrka att det här, precis
            som utrikesministern efterlyste, finns en bred uppslutning bakom
            den. Alla partier i För ­ svarsberedningen undantaget Vänsterpartiet
            har ställt sig bakom den. Det ger fast mark under fötterna.
          </note>
          <note>
            Utrikesministern talar om långsiktighet och ett brett stöd och
            säger sedan att den militära alliansfriheten tjänar Sverige väl.
            När, var och hur har denna linje mejslats fram, med tanke på långsiktighet
            och ett brett stöd, av riksdagens partier?
          </note>
          <note>
            Sanningen är ju den att det är någonting som regeringen, eller
            framför allt Socialdemokraterna, kokade ihop när man tog regeringsmakten
            2014. Dagens debatt har dessutom visat att när det gäller den
            säkerhetspolitiska linjen är åtminstone sex partier emot. Av och
            till när Miljöpartiet talade kunde man tro att det finns sju partier
            emot.
          </note>
          <note>
            Om man pratar om långsiktighet och brett stöd, hur förklarar
            då Ann Linde regeringens eget agerande? Om det nu är så att riksdagen
            ställer sig bakom detta med Nato-option motsvarar det 204 ledamöter.
            De som är emot Nato-optionen är 143 ledamöter. Då skulle jag vilja
            ställa frågan, herr talman, till utrikesministern, som företräder
            regeringen: Hur tänker reger ­ ingen hantera detta?
          </note>
          <note type="speaker">
            Anf. 56 Utrikesminister ANN LINDE (S) replik:
          </note>
          <note>
            Herr talman! Sveriges säkerhetspolitiska linje ligger fast som
            den har uttryckts i regeringsförklaringen och i utrikesdeklarationen.
            Vi har inte ändrat uppfattning.
          </note>
          <note>
            Vår uppfattning är att Sveriges säkerhetspolitiska linje ska
            vara långsiktig och förutsägbar och präglas av kontinuitet. Vi
            anser att vår militära alliansfrihet har tjänat och tjänar oss
            väl och att den bidrar till säkerhet och stabilitet i vår del
            av Europa, precis som försvarsministern gång på gång förklarade.
          </note>
          <note>
            Regeringen kommer förstås att svara på riksdagens tillkännagivande
            enligt de rutiner som gäller för detta.
          </note>
          <note type="speaker">
            Anf. 57 HANS WALLMARK (M) replik:
          </note>
          <note>
            Herr talman! Då ska jag säga så här: Ta detta som en chans och
            en möjlighet att mejsla fram denna långsiktighet och detta breda
            stöd i riksdagen!
          </note>
          <note>
            Den säkerhetspolitiska linje som utrikesministern återvänder
            till, att den militära alliansfriheten tjänar Sverige väl, är
            alltså inte byggd på någon förankring. Den säkerhetspolitiska
            linje som ni hänvisar till har i bästa fall stöd av två av riksdagens
            åtta partier. I sämsta fall, när man lyssnar på Miljöpartiet,
            har den stöd av ett parti i Sveriges riksdag.
          </note>
          <note>
            Det här är en möjlighet och en chans. Det är dessutom bra och
            i Sveriges intresse att vi får denna Nato-option och att vi därmed
            kan ensa den säkerhetspolitiska linjen med Finland, ett land som
            har haft sin egen Nato-option sedan 1995. Det finns fortfarande
            ett motstånd hos många partier i den finländska riksdagen och
            den finländska regeringen mot tanken på ett Natomedlemskap, liksom
            ett folkligt motstånd, men ändå har man haft detta med Nato-optionen.
          </note>
          <note>
            Jag tror alltså att här gives en möjlighet, herr talman, för
            regeringen att se om det finns förutsättningar att ta fram en
            långsiktig säkerhetspolitisk linje med ett brett stöd i riksdagen.
            Det man nu hänvisar till när man säger att den militära alliansfriheten
            tjänar Sverige väl är man ju ensam om.
          </note>
          <note>
            Däremot, och jag vill verkligen kvittera det, är det utmärkt
            att reger ­ ingen som för några år sedan öppet konfronterade Försvarsberedningens
            beskrivning nu angör den till sin egen. Det är en styrka. Det
            är i rätt riktning, även om det råkar reta Vänsterpartiet.
          </note>
          <note type="speaker">
            Anf. 58 Utrikesminister ANN LINDE (S) replik:
          </note>
          <note>
            Herr talman! Jag är faktiskt genuint förvånad över hur man i
            dagens debatt jämför det här snabba förslaget om Nato-option med
            Finlands Nato-option sedan 25 år. De borgerliga partierna och
            Sverigedemokraterna bygger argumentationen på en helt felaktig
            premiss, nämligen den att den så kallade svenska Nato-optionen
            skulle förändra eller påverka samarbetet med Finland.
          </note>
          <note>
            Liksom försvarsministern har jag långa och djupa samtal med utrikesministern
            i Finland. Det finns inte någonting som säger att Sverige skulle
            förbättra deras option, som utskottet anser. Jag skulle snarare
            säga att man betackar sig för det. Det ankommer inte på Sverige
            att uttrycka sig kring Finlands optioner.
          </note>
          <note type="speaker">
            Anf. 59 KERSTIN LUNDGREN (C) replik:
          </note>
          <note>
            Herr talman! Ur utrikesdeklarationen 2015: ” Sveriges säkerhetspolitiska
            linje ligger fast. Hot mot freden och vår säkerhet avvärjs bäst
            i gemenskap och samverkan med andra länder. Sverige är inte med
            i någon militär allians ” – så skrevs det då. Nu hör jag att den
            militära alliansfriheten tjänar oss väl.
          </note>
          <note>
            Herr talman! Jag hör ett annat uttryck än vad som fanns i utrikesdeklarationen
            2015. Jag undrar naturligtvis om detta är ett uttryck för den
            långsiktighet som har uttalats från regeringens företrädare här.
          </note>
          <note>
            Herr talman! En solid, långsiktig och pålitlig säkerhetspolitik
            är naturligtvis viktigt. Ytterst bär regeringen ansvar för att
            säkerställa att man får det stödet. I den proposition som lades
            fram 2015 fick man inte detta breda stöd. Vi var överens om och
            hade förhandlat stycket om utredningen som sedan blev Bringéus
            utredning. År 2020 sökte vi se om det gick att komma fram, eftersom
            Värnkraft hade skapat en ganska god grund och hittat språkbruk
            som kunde hantera dessa frågor. Men se, herr talman, regering
            ­ en var inte intresserad.
          </note>
          <note>
            Då funderar man naturligtvis på om detta är ett uttryck för den
            långsiktighet och den solida grund som regeringen vill se. Det
            finns en otydlighet. Hur har regeringen sökt stöd för sin linje
            brett i parlamentet, herr talman?
          </note>
          <note type="speaker">
            Anf. 60 Utrikesminister ANN LINDE (S) replik:
          </note>
          <note>
            Herr talman! Det är precis som Kerstin Lundgren säger: Sveriges
            säkerhetspolitik ska bygga på stabilitet och långsiktighet och
            på att eventuella grundläggande förändringar i vår linje ska ske
            med så stor parlamentarisk förankring som möjligt.
          </note>
          <note>
            Vi ser ju att detta är och uppfattas som en grundläggande förändring.
            Jag har så många artiklar – jag har till och med dem med mig här
            – med frågor från alla länder i hela världen som nu säger att
            okej, Sverige kanske går mot ett Natomedlemskap.
          </note>
          <note>
            Detta är inte bra för vår trygghet. Det är inte bra att vi ska
            hantera säkerhetspolitiska frågor med hoppande majoriteter i riksdagen,
            utan här ska vi ha ett bredare samråd.
          </note>
          <note>
            Vad jag känner till kom det inte heller något skarpt förslag
            i Försvarsberedningen på Nato-option, även om man hade diskussioner.
            Därför kommer det här också väldigt hastigt och utan en bredare
            diskussion om vad det faktiskt skulle innebära bland annat för
            synen runt om i världen på vart Sveriges säkerhetspolitik är på
            väg.
          </note>
          <note type="speaker">
            Anf. 61 KERSTIN LUNDGREN (C) replik:
          </note>
          <note>
            Herr talman! Som sagt, det har varit olika formuleringar från
            de social ­ demokratiska regeringarna i säkerhetspolitiska utrikesdeklarationer
            och regeringsförklaringar under åren. Den totala soliditeten och
            långsiktighe ­ ten tror jag därför att regeringen behöver fundera
            på.
          </note>
          <note>
            Herr talman! Jag har hört att regeringen uppfattar att en svensk
            Nato-option, det vill säga att vi skulle göra som Finland, skulle
            rubba balansen. Det handlar alltså inte om att söka medlemskap,
            utan vi skulle värdera möjligheten och säga att vi förbehåller
            oss rätten att kunna göra det.
          </note>
          <note>
            Utan att läsa tidningar från hela världen funderar jag på hur
            balansen i vår region skulle rubbas av en sådan option.
          </note>
          <note>
            Jag hoppas, herr talman, att regeringen väljer ett förhållningssätt
            utifrån riksdagens beslut i morgon som visar att man hör riksdagens
            breda markering och uppmaning. Jag hoppas att man inte väljer
            att svara på detta tillkännagivande med ett ”vi har ingenting
            gjort, vi tänker ingenting göra, vi delar inte uppfattningen”.
          </note>
          <note>
            Då skulle nämligen regeringen återigen visa att man inte söker
            det långsiktiga, solida stödet för den säkerhetspolitik som Sverige
            ska föra utan att man nöjer sig med att diskutera internt och
            inte söka brett stöd. Jag hoppas verkligen att regeringen inte
            gör så, för då blir det en helt annan diskussion framåt.
          </note>
          <note type="speaker">
            Anf. 62 Utrikesminister ANN LINDE (S) replik:
          </note>
          <note>
            Herr talman! Man hänvisar hela tiden till att det fanns en enighet
            i Försvarsberedningen. Då är det konstigt att man inte lade fram
            några konkreta förslag där utan smäller upp ett sådant här förslag
            en vecka innan man ska fatta beslut.
          </note>
          <note>
            När det gäller vad det är för skillnad jämfört med Finland är
            det en jätteskillnad. Först och främst har vi inte fått några
            signaler från Finland över huvud taget om att en sådan förändring
            i svensk säkerhetspolitik skulle vara efterfrågad. Tvärtemot vad
            ni påstår, Kerstin Lundgren, handlar vår övertygelse om en förutsägbar
            och konsekvent svensk säkerhetspolitik, inte minst när det gäller
            vår relation till Nato och vad den betyder. Är detta ett steg
            på vägen mot ett medlemskap? Det är ju detta som det är spekulationer
            om för fullt runt omkring.
          </note>
          <note>
            Vi anser att vi agerar genom politiska åtgärder, inte genom att
            splittra. Det finns en väsentlig skillnad jämfört med Finland
            när det gäller Nato-optionen. Deras linje har gällt i 25 år. Man
            vet vad den innebär, och man vet vad den inte innebär i Finland.
            I Sveriges fall är det något nytt som har föreslagits av fem partier,
            varav minst fyra förordar ett Natomedlemskap. Detta kan inte ge
            upphov till något annat än spekulationer.
          </note>
          <note type="speaker">
            Anf. 63 MIKAEL OSCARSSON (KD) replik:
          </note>
          <note>
            Herr talman! Först vill jag säga att det är bra att utrikesministern
            så tydligt betonar det som vi sa i Försvarsberedningen, nämligen
            att ett militärt angrepp mot Sverige inte kan uteslutas. Jag var
            faktiskt den som ställde frågan till utrikesministerns företrädare
            uppe i Sälen när det begav sig 2018, och hon var inte alls bekväm
            med det och tycktes inte veta om att det var något som vi hade
            förhandlat fram i bred majoritet och som alla partier utom Vänsterpartiet
            var överens om. Det är bra att vi har den delen på plats nu. Det
            är också mycket bra med alla de samarbeten som utrikesministern
            räknade upp.
          </note>
          <note>
            Herr talman! Jag vill komma tillbaka till frågan: På vilket sätt
            är en Nato-option skadlig för Sverige men tydligen fullt okej
            för Finland?
          </note>
          <note type="speaker">
            Anf. 64 Utrikesminister ANN LINDE (S) replik:
          </note>
          <note>
            Herr talman! Det handlar om att Finland har haft en Nato-option
            i 25 år. Deras säkerhetspolitiska linje bygger på deras historia,
            på deras geografiska läge och på att alla vet vad en Nato-option
            innebär eller inte innebär. I Sverige kommer en Nato-option snabbt.
            Det är de borgerliga parti ­ erna som vill gå med i Nato och som
            får stöd av Sverigedemokraterna. Varför kan vi bara spekulera
            om. Detta gör att omvärlden ser det som att vi ändrar position
            när det gäller om vi ska gå med i Nato eller inte, utan någon
            bred samsyn eller diskussion om huruvida detta kan påverka den
            balans och det pussel som försvarsministern pratade om. Det är
            därför det är så stor skillnad jämfört med den Nato-option som
            finns i Finland.
          </note>
          <note>
            Finland har i sin utrikes- och säkerhetspolitiska redogörelse
            skrivit: ” Till grunderna för Finlands utrikes ‑ , säkerhets-
            och försvarspolitik hör att upprätthålla en nationell rörelsefrihet
            samt valmöjligheter. Detta inbegriper en möjlighet att alliera
            sig militärt och ansöka om medlemskap i Nato. Beslut ses alltid
            över i realtid med beaktande av förändringarna i den internationella
            säkerhetsomgivningen. Genom den kompatibilitet som uppnås via
            samarbetet säkerställs att det inte uppstår några praktiska hinder
            för en eventuell anslutning” .
          </note>
          <note>
            Detta har de haft i 25 år, men vi skulle ändra jättesnabbt utan
            att vi har med oss alla stora partier. Detta skulle ses som ett
            steg mot ett Natomedlemskap utan någon som helst föregående förändring.
            Det är detta som ger upphov till spekulationer, och det är därför
            det är oroväckande. Det är skillnaden.
          </note>
          <note type="speaker">
            Anf. 65 MIKAEL OSCARSSON (KD) replik:
          </note>
          <note>
            Herr talman! Jag får det inte riktigt att gå ihop. Jag hör ju
            hur utrikesministern talar om ett försämrat säkerhetspolitiskt
            läge och att mycket har förändrats. Jag förstår inte varför det
            då inte skulle vara naturligt att ta steget. Vi tycks ju vara
            överens om att det är bra för Finland och att det höjer tröskeln
            för dem. Det borde vara självklart. Det är dubbelmoral. Jag har
            en åttaåring hemma. Hon skulle nog säga att detta är som kejsarens
            nya kläder.
          </note>
          <note>
            Det hänger inte ihop. Å ena sidan finner vi inte ord att förklara
            hur viktigt samarbetet är, att vi ska utveckla det och att Amerika
            är vår viktigaste partner, men när det å andra sidan kommer till
            att förstå och förklara vad det är som gör att en Nato-option
            är bra för Finland blir det under av klarhet. Då är det något
            som stärker tryggheten, men för Sverige blir det för hemskt, som
            jag tror att utrikesministern uttryckte det i Rapport . Jag får
            det inte att gå ihop. Jag tycker inte att det överensstämmer med
            verkligheten.
          </note>
          <note>
            Det här var något som vi diskuterade väldigt tydligt i Försvarsberedningen.
            Nu finns det, visar det sig, en tydlig majoritet. Statsrådet får
            en chans till att besvara frågan: På vilket sätt skulle en Nato-option
            vara skadlig för Sverige men tydligen fullt okej för Finland?
            Jag undrar också: Hur tänker regeringen förhålla sig till att
            det, sannolikt i morgon, kommer att bli en klar majoritet i Sveriges
            riksdag för en Nato-option?
          </note>
          <note type="speaker">
            Anf. 66 Utrikesminister ANN LINDE (S) replik:
          </note>
          <note>
            Herr talman! Alla, till och med en åttaåring och Mikael Oscarsson,
            kan titta i en kartbok och se hur gränserna ser ut för Finland.
            Alla kan läsa en historiebok och se vilken skillnad det är mellan
            svensk och finsk historia. Alla borde begripa att det är stor
            skillnad på att sedan 25 år ha en uttalad Nato-option, som Finland,
            och att inte ha det, som vi. Vi har byggt vår säkerhetspolitik
            på andra sätt, som en del i hela pusslet för att få en så stor
            säkerhet som möjligt i vår del av Europa.
          </note>
          <note>
            Mikael Oscarsson tolkar vad som skulle vara bra för Finland eller
            inte och hur en option för Sverige skulle påverka, förstärka eller
            försvaga Finlands option. Detta tror jag faktiskt att man betackar
            sig för i Finland – att Sverige skulle komma och säga: Om vi gör
            så här blir er situation bättre, och då kommer ni att vara mycket
            tryggare.
          </note>
          <note>
            Det tror jag inte alls, utan jag tror att de är väldigt nöjda
            med att de har en förutsägbarhet, en stabilitet, en kontinuitet
            och ett otroligt nära samarbete. Samtidigt har vi ett nära samarbete
            med Nato nu utan att vi behöver det formella medlemskapet, som
            skulle ställa till med spekulationer, oro och ökad osäkerhet.
            Det är min övertygelse.
          </note>
          <note type="speaker">
            Anf. 67 HÅKAN SVENNELING (V) replik:
          </note>
          <note>
            Herr talman! För tre veckor sedan kom konstitutionsutskottet
            med sitt granskningsbetänkande. Det behandlar alla KU-anmälningar
            som gjorts i riksdagen. En av de anmälningar som behandlades var
            min anmälan av utrikesministerns uttalande i DN den 11 oktober
            2019 om krigsmateriel till Turkiet, där hon hävdade att det kunde
            vara brandfiltar och förstahjälpenutrustning. Det var även ett
            uttalande om att export inte kan ske till stater som befinner
            sig i konflikt.
          </note>
          <note>
            Konstitutionsutskottet konstaterade i sitt betänkande att utrikesminis
            ­ terns uttalanden var felaktiga och att en självklar utgångspunkt
            för ett statsråds uttalanden är att de ska vara korrekta. Detta
            konstaterade ett enigt konstitutionsutskott.
          </note>
          <note>
            Det är förstås viktigt att det som sägs är korrekt och inte uppfattas
            som att utrikesministern försöker vilseleda dem som lyssnar eller
            bagatellisera problem. Ibland kan det vara så att ministern inte
            har kunskap om det som man uttalar sig om och att man då får anledning
            att lära sig något nytt genom KU:s granskningar. I år har utrikesministern
            fått lära sig att brand ­ filtar och förstahjälpenutrustning inte
            är krigsmateriel och att det inte finns något absolut exportförbud
            mot krigsmateriel till stater som befinner sig i en väpnad konflikt
            med en annan stat, även om det så att säga är inten ­ t ionen.
            Det är trevligt att man i KU då kan vara behjälplig och att man
            har ett litet utbildningssyfte.
          </note>
          <note>
            Jag undrar: Har utrikesministern tagit intryck av KU:s anmärkning,
            och har hon lärt sig något nytt om svensk krigsmaterielexport?
            Jag undrar ock ­ så: Varför gjorde Utrikesdepartementet ingenting
            för att rätta det felaktiga uttalandet i en av Sveriges största
            tidningar?
          </note>
          <note type="speaker">
            Anf. 68 TALMANNEN:
          </note>
          <note>
            Vi diskuterar ju den säkerhetspolitiska inriktningen och inte
            KU:s granskningsbetänkande. Men utrikesministern får kommentera.
          </note>
          <note type="speaker">
            Anf. 69 Utrikesminister ANN LINDE (S) replik:
          </note>
          <note>
            Herr talman! Givetvis ska man göra korrekta uttalanden. Jag är
            glad att Håkan Svenneling är nästan barnsligt glad över den här
            framgången och ständigt framhåller den. Jag bara lägger mig platt.
            Ursäkta att jag sa fel! Jag vet numera att brandfiltar inte ingår
            i detta, och jag ska inte upprepa att de gör det. Tack så mycket,
            Håkan Svenneling, för att du uppmärksammade oss på min felaktighet!
            Jag ska försöka uttrycka mig så korrekt jag bara kan. Jag uppskattar
            naturligtvis att KU pekar på när man säger fel.
          </note>
          <note type="speaker">
            Anf. 70 HÅKAN SVENNELING (V) replik:
          </note>
          <note>
            Herr talman! Jag tackar utrikesministern så mycket för svaret.
            Som riksdagsledamot får man vara nöjd med de små framgångarna.
            Har man lyckats få till en liten tillrättavisning av utrikesministern
            får man vara nöjd med det. Jag tackar för att hon har tagit till
            sig detta.
          </note>
          <note>
            Nu kommer kopplingen till säkerhetspolitiken, herr talman. Sverige
            exporterar vapen till 58 länder runt om i världen. I en säkerhetspolitisk
            kontext har vapenexporten betydelse. Vi kan inte exportera vapen
            till stater som vi tror skulle kunna komma i krig med oss eller
            på något sätt hamna i konflikt med oss. Men det är också så att
            vi inte vill exportera vapen som skapar konflikter eller ökar
            spänningar runt om i världen. Jag undrar hur utrikesministern
            ser på att det ändå är relativt många stater som Sverige exporterar
            vapen till.
          </note>
          <note>
            Vi kan göra en jämförelse med till exempel biståndet, som inte
            ligger under utrikesministern men under hennes departement. Man
            pratar ju om att rikta det, fokusera det och så vidare. Jag känner
            en oro för att viljan att exportera vapen är så stor att man ser
            till att hitta många aktörer och länder runt om i världen och
            att det inte bidrar till att stärka svensk säkerhetspolitik; det
            blir mer vapen i världen, ökade spänningar och konflikter som
            sedan i värsta fall leder fram till väpnade konflikter.
          </note>
          <note>
            För att ta ett tydligt exempel och konkretisera vill jag nämna
            ett område som i och för sig ligger utanför säkerhetspolitiken.
            Det finns inte omnämnt i det säkerhetspolitiska betänkandet eller
            i propositionen. Det jag tänker på är Colombia, där man har haft
            krig under lång tid. Regeringen har deklarerat att man nu vill
            sälja Jas 39 Gripen dit. Det är uppenbart att man från Colombias
            sida har konflikter med sitt grannland Venezuela. Detta leder
            till ökad osäkerhet och instabilitet i Latinamerika.
          </note>
          <note>
            Jag undrar: Hur ser utrikesministern på vapenexporten kopplat
            till säkerhetspolitiken?
          </note>
          <note type="speaker">
            Anf. 71 Utrikesminister ANN LINDE (S) replik:
          </note>
          <note>
            Herr talman! Naturligtvis hade vi haft en mycket bättre situation
            om det inte hade behövts några vapen alls, om vi hade haft fred
            i hela världen och om man inte hade behövt ha någon vapenexport
            över huvud taget. Men så ser inte världen ut. Då måste man ställa
            sig frågan: Behöver vi ett försvar? Vi svarar ja på den frågan.
            Vi behöver till och med stärka försvaret. Vi ökar våra försvarsutgifter
            med nära 40 procent de kommande fem åren, för vi har sett att
            det är en mer orolig värld. Och om vi själva vill öka våra möjligheter
            att försvara oss måste ju andra länder rimligen också få lov att
            få vapen så att de kan försvara sig.
          </note>
          <note>
            Vårt exportregelverk hör till de absolut tuffaste i hela världen
            och är kanske det allra tuffaste. Vi ska inte exportera till länder
            där man till exempel har väldigt stora MR-kränkningar eller befinner
            sig i direkt krig. Ska vi då neka andra länder att köpa vapen
            från oss och hänvisa dem till Ryssland, USA eller något annat
            land därför att vi inte vill göra det utifrån vårt stränga regelverk?
            Jag tycker att det är felaktigt. Jag tycker att det är positivt
            att man kan välja att köpa vapen från Sverige. Sverige har en
            väldigt stark, bra och kraftfull vapenindustri för att vi själva
            ska kunna bygga upp ett eget försvar. Men det räcker inte med
            det svenska försvaret, och då måste vi exportera.
          </note>
          <note>
            Jag ser inte alls på de här frågorna på samma sätt som Svenneling.
            Vi kan vara överens om att det hade varit bra om man inte hade
            behövt det här över huvud taget. Det hade varit bra om det hade
            varit fred. Då hade vi inte behövt något försvar över huvud taget.
            Men vi har gjort de staket som behövs runt om. Vi låter andra
            länder själva fatta beslut om vem som ska sälja vapen till dem.
            Om de uppfyller de krav vi har kan de få köpa av oss.
          </note>
          <note type="speaker">
            Anf. 72 PÅL JONSON (M):
          </note>
          <note>
            Herr talman! För att stärka säkerheten i vårt närområde intar
            det fördju ­ pade försvarssamarbetet med Finland en särställning.
            Vi moderater står bakom detta samarbete och vill vidareutveckla
            det inom alla försvarsgrenar.
          </note>
          <note>
            Det är främst de blå stridskrafterna, marinen och flygvapnet,
            som lett denna utveckling. FISE-samarbetet inom marinen, samarbetet
            mellan amfibiebataljonen och Nylands brigad samt en omfattande
            övningsverksamhet mellan våra flygvapen är exempel på det utmärkta
            samarbete vi har med Finland.
          </note>
          <note>
            Herr talman! Om Finland, precis som Sverige, i framtiden även
            skulle använda Jas Gripen E skulle detta skapa nya möjligheter
            för vårt sam ­ arbete. Förutsättningarna för gemensamma lösningar
            för logistik, utbild ­ ning, gemensam vapenarsenal och underhåll
            skulle kraftfullt förbättras. Vi skulle även få en större redundans
            och en bättre försörjningstrygghet i vår stridsflygsflotta.
          </note>
          <note>
            Herr talman! Finland ska givetvis välja det stridsflygplan som
            bäst svarar upp mot landets säkerhets- och försvarspolitiska behov.
            Men om Finland landar i att det är Gripen som är den bästa lösningen
            kommer vi moderater att verka för att även Sverige gör allt som
            krävs för att ha en så bra samverkan som möjligt mellan våra flygvapen.
            Jag skulle gärna se att vi fortsätter att utveckla försvarssamarbetet
            med Finland och skapar förutsättningar för ett gemensamt luftförsvar
            i en form eller annan.
          </note>
          <note>
            Herr talman! Det fördjupade försvarssamarbetet med Finland ska
            även kunna innefatta ett operativt samarbete i händelse av kris
            och krig. Detta är ett nytt och viktigt steg i samarbetet mellan
            våra länder. Den logiska slutsatsen av det är att det även måste
            leda till en djupare säkerhetspolitisk samordning mellan våra
            länder. Säkerhetspolitiken och försvarspolitiken måste helt enkelt
            gå hand i hand.
          </note>
          <note>
            Den finska Nato-optionen är den största säkerhetspolitiska skiljelinjen
            mellan Sverige och Finland. Finländska företrädare har sagt att
            den finländska Nato-optionen blivit viktigare efter Rysslands
            angrepp på Uk ­ rai ­ na. Det är därför bra att en tydlig majoritet
            i den här kammaren nu verkar ställa sig bakom att även Sverige
            bör inkludera en Nato-option i sin säkerhetspolitiska linje. Det
            förstärker och harmoniserar vårt säkerhetspolitiska samarbete
            och det jämställda i våra relationer när det kommer till Nato.
          </note>
          <note>
            Herr talman! Beslutet att tillkännage för regeringen att Sverige
            bör införa en Nato-option i sin säkerhetspolitiska linje fattas
            naturligtvis inte i ett vakuum. Det ska ses mot bakgrund av den
            nya lag om operativt för ­ svarssamarbete med Finland som riksdagen
            fattade beslut om i den här kammaren den 8 september. Men det
            ska även ses mot bakgrund av hur regeringen själv valt att hantera
            och formulera Sveriges säkerhetspolitiska linje. Ända sedan regeringen
            tillträdde den 4 oktober 2014 har den uttalat att den militära
            alliansfriheten tjänar Sverige väl och bidrar till stabilitet
            och säkerhet i norra Europa.
          </note>
          <note>
            Det finns två problem med den formuleringen, herr talman. För
            det första är den inte förankrad i riksdagens partier eller framförhandlad
            i Försvarsberedningen. Jag vill påminna om att Alliansen under
            sina åtta år vid makten hade en gemensam framförhandlad linje
            från Försvarsberedningen när det kom till hur man uttryckte sig
            om den säkerhetspolitiska linjen.
          </note>
          <note>
            För det andra finns det heller ingen samsyn i sak beträffande
            att den militära alliansfriheten tjänar Sverige väl. Det är naturligtvis
            något helt annorlunda än att enbart konstatera att Sverige inte
            tillhör någon militär allians. Den senare beskrivningen kan även
            vi moderater ställa oss bakom. Men Moderaternas bedömning är att
            den militära alliansfriheten inte tjänar Sverige väl, eftersom
            den skapar osäkerhet snarare än säkerhet kring Sveriges agerande
            i framför allt konflikt- och krissituationer.
          </note>
          <note>
            Detta är vi som sagt inte ensamma om att tycka. Två statliga
            utredning ­ ­ ar skrivna av ambassadörerna Bertelman respektive
            Bringéus har också kommit till diametralt annorlunda slutsatser
            jämfört med den säkerhetspo ­ litiska linje som regeringen har
            presenterat. Trots detta har regeringen sy ­ stematiskt vägrat
            att bereda, remissa eller behandla dessa två utredningar. Man
            har lagt dem i en byrålåda på Regeringskansliet. Regeringens egen
            entusiasm för att söka stöd och samsyn kring utformningen av den
            säker ­ hetspolitiska linjen med oppositionen har varit mycket
            begränsad.
          </note>
          <note>
            Herr talman! Det blir därför missledande att tala om att den
            militära alliansfriheten tjänar oss väl, när den inte längre är
            definierande för hur vi inriktar säkerhetspolitiken eller dimensionerande
            för hur vi utformar vårt försvar. Jag har respekt för dem som
            inte anser att Sverige ska gå med i Nato, även om jag inte delar
            den uppfattningen. Men jag anser att det blir högst motsägelsefullt
            att hylla den militära alliansfriheten i det närmaste som en dygd
            och säga att den tjänar oss väl samtidigt som hela utform ­ ningen
            av krigsorganisationen nu bygger på att vi ska få militärt stöd
            från Natoländer, något som även försvarsministern framförde.
          </note>
          <note>
            Herr talman! Dagens debatt visar att vi nu behöver en djup, grundlig
            och förutsättningslös diskussion om Sveriges säkerhetspolitiska
            linje, inklusive den militära alliansfriheten, vår relation till
            Nato och en svensk Nato-option. En sådan diskussion, herr talman,
            måste utgå från en seriös analys av vårt militärgeografiska läge,
            de realiteter som detta medför och de svenska intressen som vi
            har att förvalta.
          </note>
          <note type="speaker">
            Anf. 73 ROGER RICHTHOFF (SD):
          </note>
          <note>
            Herr talman! Jag har fått många sms där man undrar hur debatten
            går till, konstigt nog. Jag vill lägga några sekunder på att säga
            till dem som eventuellt lyssnar att det är ett sammansatt utskott.
            De som är företrädare för de utrikespolitiska delarna av frågorna
            har nu som gruppledare och talespersoner haft anföranden, och
            vi kan också delta med våra synpunkter. Debatten efter denna är
            inriktad på civilförsvar och militärt försvar, om någon undrar.
          </note>
          <note>
            Sverigedemokraterna har inte ändrat uppfattning. Oavsett vad
            vissa tidningsskriverier säger, herr talman, har vi samma uppfattning
            kvar. Man tycker att vi har gjort en förflyttning – i vad då?
            Vi har gjort en markering som stämmer överens med vår politik,
            och den politiken är att vi på sikt – det sa vi redan förrförra
            mandatperioden – vill ingå ett försvarsförbund med Finland. Det
            är vår strävan. I det perspektivet kan man se att vi försöker
            formulera oss ungefär som vissa delar i deras säkerhetspolitik.
            Vi anser att det skulle kunna underlätta.
          </note>
          <note>
            Hade inte detta kommit på bordet nu hade det kommit på bordet
            i sommar eller under allmänna motionstiden. Vi vill göra det här
            närmandet. Syftet med detta är precis det jag sa nyss, ingenting
            annat.
          </note>
          <note>
            Om någon undrar om vi har ändat vår politik säger jag nej. Om
            det blir en majoritet i denna riksdag för en anslutning till Nato
            räcker inte det, enligt vårt sätt att se det. Då ska det gå till
            en folkomröstning. Det är vår politik, då och nu. Alla skriverier
            om att vi nu gör ett närmande till Nato från Sverigedemokraterna
            är fel.
          </note>
          <note>
            Låt mig göra en liten utvikning. Vi har ju åkt runt med Försvarsberedningen,
            som på ett mycket förtjänstfullt sätt leddes av Björn von Sydow.
            Jag vill även nämna Tommy Åkesson. Det är inte så lätt som att
            bara knäp ­ pa med fingrarna och gå med i Nato. Man tar ställning
            till många frågor som vi svarar på där. Ekonomiskt – ja. Demokratiskt
            – ja. Men vi ser också över hur det skulle påverka den säkerhetspolitiska
            situationen i området. Att göra Östersjön till ett Natoinnanhav
            främjar definitivt inte, anser jag och Sverigedemokraterna, säkerheten
            och den politiska utvecklingen i vår del av Europa. Låt det stå
            fullständigt klart för alla som lyssnar på detta!
          </note>
          <note>
            Nyamko Sabuni skriver: För liberaler är det en historisk dag.
            För första gången finns nu en majoritet i riksdagen som är positiv
            till ett svenskt medlemskap i Nato.
          </note>
          <note>
            Det blir en sorgens dag för Nyamko Sabuni. Vi har inte ändrat
            uppfattning i det stycket.
          </note>
          <note>
            Man kan också konstatera en koppling till att vi har varit tveksamma
            till Sveriges deltagande i alla de här stora utlandstjänstgöringarna
            – Afghanistan, Irak, Mali. Vi har anvisat skäl för detta. Ett
            av skälen är det som Försvarsmakten själv beskriver – och det
            är mycket allvarligt, som vi ser det: Alltför omfattande och komplexa
            internationella insatser har en negativ inverkan på försvarets
            möjlighet att bygga nationell förmåga.
          </note>
          <note>
            Det är detta som ligger till grund för vårt ställningstagande.
            Vi kan inte acceptera brister i förmåga på våra egna krigsförband
            som Försvarsmakten kopplar till de omfattande internationella
            insatserna. Därför säger vi ifrån.
          </note>
          <note>
            Sedan har vi en liten kort kommentar till utrikesministern –
            hon har gått, men jag tar den ändå. Man räknar upp de fyra myndigheter
            som ska ingå i ett cybersäkerhetscenter. Där tycker jag att regeringen
            har missat att sätta någon som samordnar verksamheten. Det behövs
            en samordningsfunktion.
          </note>
          <note>
            Och är det så, som utrikesministern sa, att jämställdheten ska
            prägla arbetet tycker jag att man när man är utomlands, i stater
            som styrs av religiös diktatur, ska uppträda med den klädsel som
            vi har i Sverige och inte klä sig i huvuddukar och anpassad klädsel.
            När de kommer till Sverige skulle de aldrig drömma om att klä
            sig som svenska kvinnor eller svenska män gör. Ska jämställheten
            tas på allvar, se då till att stå upp för det som är våra värderingar
            i det stycket här i Sverige!
          </note>
          <note type="speaker">
            Anf. 74 LOTTA JOHNSSON FORNARVE (V):
          </note>
          <note>
            Herr talman! Vi debatterar nu den säkerhetspolitiska inriktningen.
            Vänsterpartiet anser att det är viktigt att ha ett brett perspektiv
            på säker ­ hetspolitiken som omfattar frågor som klimatförändringen,
            pandemier, ter ­ rorism och cyberhot.
          </note>
          <note>
            Det främsta säkerhetshotet mot Sverige och världen i dag är utan
            tvekan klimatförändringen. Vi har redan sett förödande exempel
            på klimatförändringen både i vårt eget land och globalt, som stora
            bränder, orkaner, översvämningar och torka. Klimatförändringen
            kan även leda till konflikter, hungerkatastrofer och en ökad flyktingström.
            Dessa hot möts inte främst med militära medel, utan här krävs
            andra insatser som stora investeringar i grön omställning, en
            utbyggnad av det civila försvaret, en utbyggd och stärkt välfärd
            samt klimatbistånd.
          </note>
          <note>
            Herr talman! Vi i Vänsterpartiet är självklart medvetna om den
            pågå ­ ende militära upprustningen i vår omvärld, inte minst i
            vårt närområde. Vi ser med stor oro på Rysslands aggressioner
            mot framför allt Georgien och Ukraina och den illegala annekteringen
            av Krim. Men vi ser också med oro på Natos och USA:s upprustning
            och utvidgning i Europa, något som självklart också har bidragit
            till att öka spänningen i vårt närområde. Vi ser även hur Kina
            för en alltmer aggressiv utrikespolitik mot flera av sina grannländer
            runt Sydkinesiska sjön och Taiwan.
          </note>
          <note>
            Under Erdo ğ ans styre har utvecklingen i Turkiet tagit tydliga
            steg i helt fel riktning. Just nu är Turkiet inblandat i ett flertal
            konflikter och skapar på så sätt en oroligare värld. Vi ser hur
            kärnvapenupprustningen tar ny fart och hur kärnvapenländerna i
            stället för att avveckla sina kärnvapen moderniserar dem.
          </note>
          <note>
            Herr talman! I denna oroliga tid behövs kraftfulla insatser för
            att stoppa rustningsspiralen och vända utvecklingen åt rätt håll.
            Sverige var en gång i tiden en ledande röst i världen för fred
            och nedrustning. Det kan vi bli igen. För att vi ska bli en trovärdig
            röst för fred och nedrustning är det dock helt nödvändigt att
            stärka vår alliansfrihet.
          </note>
          <note>
            En trovärdig svensk militär alliansfrihet innebär också att vi
            ser behovet av ett svenskt försvar med stark folklig förankring,
            som har kapacitet att upprätthålla kontroll över svenskt territorium
            såväl som att möta de olika säkerhetshot vi står inför och kunna
            bidra i internationella insatser för att värna fred och säkerhet.
          </note>
          <note>
            Vi ser också att det civila försvaret behöver stärkas. Det civila
            försvaret är en viktig del av totalförsvaret. Vi har under de
            senaste årens bränder och nu under pandemin sett sprickorna i
            vår beredskap, med brister inom exempelvis räddningstjänst, otillräcklig
            samordning och obefintliga beredskapslager – för att ta några
            exempel.
          </note>
          <note>
            Regeringen konstaterar att Sverige inte är med i någon militär
            allians. Samtidigt skriver regeringen inte någonstans i sin proposition
            om vikten av att värna den svenska militära alliansfriheten. Det
            här är djupt olyckligt och kan tolkas som en urholkning av alliansfriheten.
          </note>
          <note>
            För att kunna föra en självständig utrikespolitik är det nödvändigt
            att Sverige inte binds upp av militära allianser som hindrar oss
            från att agera på egen hand. Sverige har dock sakta men säkert
            alltmer frångått en tradi ­ tionell och framgångsrik säkerhetspolitik
            som byggt på militär alliansfrihet, nedrustning, fredliga lösningar
            på konflikter, stöd till FN och solidaritet med fattigare länder.
            Sedan vi blev medlem i Europeiska unionen har den svenska militära
            alliansfriheten urholkats alltmer.
          </note>
          <note>
            Enligt SOM-mätningen från 2018 är en klar majoritet, 60 procent,
            av svenskarna för att behålla den militära alliansfriheten. Sveriges
            militära alliansfrihet har tjänat oss och vår omvärld väl och
            har bidragit till att gene ­ ration efter generation i Sverige
            kunnat leva i fred. Det finns ingen anled ­ ning att lämna en
            strategi som har fungerat så bra, varit så framgångsrik och inneburit
            att vårt land klarat sig undan krigets fasor under mer än 200
            år.
          </note>
          <note>
            Alliansfriheten har dessutom gett oss ett utrikespolitiskt handlingsutrymme
            som har gjort att Sverige kunnat spela en viktig internationell
            roll för fred och nedrustning – när den politiska viljan har funnits.
          </note>
          <note>
            Vänsterpartiet vill att Sverige främst ska inrikta sin internationella
            säkerhetspolitik på fredliga lösningar och på att förebygga kriser
            snarare än att förespråka militära lösningar.
          </note>
          <note>
            Kvinnors roll i det säkerhetsbyggande arbetet och i konflikter
            är sär ­ skilt viktig eftersom dessa frågor alltför sällan finns
            med på den interna ­ tionella säkerhetspolitiska agendan. Vi måste
            därför stärka arbetet med FN:s resolution 1325 som bland annat
            slår fast att kvinnors ökade delta ­ g ­ ande i att förebygga,
            hantera och lösa konflikter samt i fredsbyggande och återuppbyggande
            efter konflikt är en förutsättning för att uppnå hållbar internationell
            fred och säkerhet.
          </note>
          <note>
            Vänsterpartiet ser internationella samarbeten som en nödvändig
            och självklar del av ett globalt säkerhetspolitiskt arbete. Vi
            värnar samtidigt den militära alliansfriheten av samma anledning.
            Närmandet till Nato genom samförståndsavtalet om värdlandsstöd
            och deltagandet i EU:s stridsgrupper riskerar vårt oberoende.
            Att anta en Nato-option, som nu föreslås, är naturligtvis helt
            fel väg att gå.
          </note>
          <note>
            Herr talman! Endast ett mödosamt arbete för fred, avspänning
            och nedrustning ger resultat i form av ökad, ömsesidig säkerhet.
            Svensk försvarspolitik ska syfta till att bygga långsiktig säkerhet
            i vårt närområde och i vår omvärld. Då krävs att säkerhetsbegreppet
            vidgas till att inkludera fler områden än de militära, att vi
            utgör en aktiv part för nedrustning och fred ­ liga lösningar
            i både EU och FN, att vi värnar vår militära alliansfrihet och
            att vi bygger säkerhet i gemenskap med vår omvärld.
          </note>
          <note>
            Sverige måste skriva på FN-konventionen om ett kärnvapenförbud.
            Sverige måste i större utsträckning motverka de verkliga orsakerna
            till krig och de hot mot Sverige och världen som klimatförändring
            och de ökande klyftorna mellan fattiga och rika utgör. Fred byggs
            bäst med fredliga medel. Krig är aldrig någon lösning på konflikter.
            I krig finns bara förlorare och inga vinnare.
          </note>
          <note type="speaker">
            Anf. 75 DANIEL BÄCKSTRÖM (C):
          </note>
          <note>
            Herr talman! Jag vill ta tillfället i akt och göra några reflektioner
            utifrån det arbete som många av oss tillsammans har gjort under
            de senaste åren i Förs varsberedningens viktiga arbete.
          </note>
          <note>
            En fråga inför kommande beredningsarbeten är hur världen och
            världsordningen ser ut i slutet av nästa försvarsinriktningsperiod.
            Hur ser det ut 2025 och 2030 – och hur kan det se ut 2035?
          </note>
          <note>
            Säkerhetspolitiska utgångspunkter handlar ofta om det som har
            hänt eller det som vi är mitt uppe i. Men hur ska vi kunna förutse
            vad som ska ske och göra antaganden som faktiskt dimensionerar
            våra åtaganden på hemmaplan på bästa sätt långsiktigt sett?
          </note>
          <note>
            Svensk försvarspolitik och svensk säkerhetspolitik måste ha en
            tydlig och långsiktig riktning – de måste gå hand i hand. Vi kan
            inte blunda för förutsättningarna i vårt närområde.
          </note>
          <note>
            För fem år sedan lyfte vi i Centerpartiet, när vi tog beslutet
            om inriktningen för den här perioden, hur viktigt det är att tänka
            på vinterförmåga, på att klara arktiska förhållanden, på hela
            landet och på att också förbereda oss långsiktigt. Fem år senare
            är fokus mycket större på utmaningarna och kampen om områdena
            uppe i norr. Det är en realitet, och den kommer med stor sannolikhet
            att fortsätta utvecklas.
          </note>
          <note>
            Det finns mycket att lyfta fram när det gäller vad som har hänt
            de här fem åren och hur vi har fått navigera successivt. Det är
            inte alltid vi ser vad som kommer att hända under en femårsperiod.
            Så tror jag att det kommer att vara också just den här perioden
            när så mycket går i en riktning där det mesta blir osäkrare.
          </note>
          <note>
            Herr talman! Världsordningen tenderar att bli väldigt mycket
            mer auktoritär, och kampen om resurserna tilltar. Det finns en
            tendens att hamna i några säkerhetspolitiska utmaningar, men det
            är klart att det är mycket som påverkar hur helhetsbilden formas.
          </note>
          <note>
            Försvarsberedningen har tydligt skrivit om vad som har hänt i
            Ryssland de senaste åren när det gäller militära utgifter. Mellan
            2005 och 2015 mer än fördubblades försvarsutgifterna i Ryssland
            i reala termer, och försvarsbudgetens andel av bnp ökade kraftigt.
            Markstridskrafternas antal stridsdugliga manöverförband i brigads
            storlek fördubblades mellan 2013 och 2016. Enligt FOI är de 56
            till antalet.
          </note>
          <note>
            Vi ser nya förband och vapensystem, intensiv övningsverksamhet,
            ökad beredskap och ökad stridsduglighet. Krigföringen i Ukraina
            och Sy ­ rien har stärkt förmågan att samarbeta i strid.
          </note>
          <note>
            Punkterna är många som sammanfattar att riktningen i Ryssland
            går åt ett visst håll. Det är det som vi behöver beakta nu när
            vi ska ta beslut om det svenska försvarets, både det militära
            och det civila, fortsatta utveck ­ ling.
          </note>
          <note>
            Herr talman! Helt klart är det oerhört viktigt att vi i Sverige
            så långt det är möjligt hittar en gemensam linje i säkerhetspolitiken.
            Ytterst är det regeringens ansvar att lyssna in och också verka
            för att hitta en plattform för detta.
          </note>
          <note>
            Jag önskar att man hade gjort ännu mer inför den här dagen för
            att också forma ett brett stöd för säkerhetspolitiken i alla avseenden.
            Vi får vädja om att det ska gå i den riktningen i fortsättningen.
          </note>
          <note>
            Jag är mycket tacksam över att det nu börjar finnas ett starkt
            stöd för en svensk Nato-option och kommer att fortsätta följa
            frågan om medlemskap.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 7 Totalförsvaret 2021–2025
          </note>
          <note>
            Försvarsutskottets betänkande 2020/21:FöU4
          </note>
          <note>
            Totalförsvaret 2021–2025 (prop. 2020/21:30 delvis)
          </note>
          <note>
            föredrogs.
          </note>
          <note type="speaker">
            Anf. 76 PÅL JONSON (M):
          </note>
          <note>
            Fru talman! Vi lever i en osäker tid. Hoten och riskerna mot
            och sårbar ­ heterna i Sveriges säkerhet har ökat på ett dramatiskt
            sätt under de sen ­ aste åren. Beredskapshöjningen som Försvarsmakten
            genomförde på Öst ­ ersjön i höstas och de oroligheter som vi
            ser i Belarus är bara några ex ­ empel på det.
          </note>
          <note>
            Dagens debatt och morgondagens beslut i den här kammaren är slutpunkten
            på en tre år lång beredningsprocess om totalförsvaret men också
            startskottet på en närmare tio år lång resa som ligger framför
            oss.
          </note>
          <note>
            Vi måste bygga upp ett starkare försvar som både värnar Sveriges
            säkerhet och gör att vi kan bidra till stabilitet och säkerhet
            i närområdet tillsammans med våra internationella partner.
          </note>
          <note>
            Moderaternas linje har i hela den här processen varit tydlig:
            Inga fler underfinansierade försvarsbeslut. Vi föreslår därför
            att f örsvaret ska få väsentligt högre anslag fram till 2030 än
            vad regeringen föreslår i sin proposition.
          </note>
          <note>
            Med detta sagt, fru talman, finns det också en bred politisk
            enighet kring inriktning och ekonomi för Sveriges försvar under
            perioden 2021 − 2025. Denna inriktning står vi moderater bakom.
            Den har möjliggjorts genom att januaripartierna i höstas enades
            om att tillföra ytterligare 3 miljarder fram till 2025. Det var
            något mindre än vad vi krävt. Å andra sidan användes de här medlen
            också för att genomföra viktiga moderata prioriteringar för det
            framtida försvaret. Låt mig ta några exempel.
          </note>
          <note>
            Försvarets radioanstalt får nu extra medel för att stärka cyberförsvaret
            och följa stridskraftsutvecklingen i vårt närområde, flygvapnet
            ska tillföras långräckviddiga kryssningsrobotar som ökar Sveriges
            krigsavhållande förmåga och fler korvetter ska tillföras för att
            åtminstone vidmakthålla vår marina förmåga.
          </note>
          <note>
            För detta vill jag tacka Liberalernas försvarspolitiska talesperson
            Allan Widman, som drev på för att hitta lösningen och samsynen
            kring inriktning och ekonomi i det korta perspektivet. Moderaterna
            är villiga att ingå i bre ­ da lösningar. Vi kommer inte att flytta
            målstolparna när andra partier är villiga att närma sig oss, framför
            allt inte i säkerhets- och försvarspolitiken.
          </note>
          <note>
            Fru talman! Försvarsberedningen har genom ett gediget arbete
            lagt grunden för det försvarsbeslut som ligger framför oss. Den
            har hela tiden arbetat utifrån ett tioårsperspektiv. Målet har
            varit att återta förlorad mark och lägga grunden för en utvecklad
            försvarsförmåga på sikt. Det är därför som det långsiktiga perspektivet
            är helt grundläggande. Försvarsmakten har ju också efterfrågat
            ett långsiktigt ekonomiskt perspektiv, framför allt för tillväxt
            för åren 2026–2030. Det är här, fru talman, som regeringen inte
            levererar.
          </note>
          <note>
            I försvarspropositionen anger regeringen en lång rad åtgärder
            som ska genomföras under perioden 2026–2030, men utan att förbinda
            sig att betala kostnaderna för detta. Samtidigt ska man ge uppdrag
            till Försvarsmakten att planera det här arbetet. Det är precis
            så här, fru talman, som man underfinansierar försvarsbeslut. Vi
            har en lång tradition i Sverige av att fly in i framtiden. Man
            beslutar och ger uppdrag till Försvarsmakten men förbinder sig
            inte till kostnaderna.
          </note>
          <note>
            Vi moderater har lärt oss en läxa av detta, inte minst i samband
            med försvarsbeslutet 2015. I praktiken innebär det att militära
            förmågor som både en enig försvarsberedning och Försvarsmakten
            har sagt är helt nödvändiga för att hantera det försämrade säkerhetspolitiska
            omvärldsläget nu står utan finansiering i den här propositionen.
          </note>
          <note>
            Det handlar till exempel om nya stridsbåtar till amfibieförbanden,
            handburet luftvärn till armén, fler robotar till flygvapnet, nya
            sensorer och radarkedjor, stärkt telekrigsförmåga, mer och tyngre
            utrustning till hem ­ värnet och inte minst också om handeldvapen
            och mer mängdmateriel till de enskilda soldaterna ute på förbanden.
            I grunden innehåller propositio ­ nen förslag som det bedöms saknas
            cirka 35 miljarder kronor för att ge ­ nomföra.
          </note>
          <note>
            Fru talman! Till detta ska läggas att regeringen till synes inte
            heller tar höjd för riskerna med fördyringar för strategiska materielprojekt.
            Redan i veckan kom uppgifter om kostnadsfördyringar för flygvapnet.
            Det har senare också konfirmerats av Försvarsmakten. Nu verkar
            detta räddas upp på kort sikt av en gynnsam pris- och löneomräkning
            för Försvarsmakten nästa år. Men det är inte långsiktigt hållbart
            att Försvarsmakten tvingas hoppa från tuva till tuva inom försvarsekonomin.
          </note>
          <note>
            Jag ser också, fru talman, andra risker när det kommer till fördyringar,
            inte minst för marina plattformar, och det faktum att själva grundorganisationen
            blev större och dyrare än vad som först var planerat. Jag delar
            därför inte försvarsministerns uppfattning att detta försvarsbeslut
            vilar på en solid grund.
          </note>
          <note>
            Den krigsorganisation som föreslås kommer inte heller att vara
            färdigställd fram till 2030 med den ekonomi som regeringen avdelar.
          </note>
          <note>
            Allt detta är oroande och otillfredsställande.
          </note>
          <note>
            Vi moderater har lovat att vi ska kunna finansiera och genomföra
            Försvarsberedningens förslag och ÖB:s militära råd till 2030,
            och de står vi fast vid.
          </note>
          <note>
            Moderaterna och Kristdemokraterna förbinder sig därför redan
            i det här försvarsbeslutet att ge tydliga besked om ekonomin.
            Vi föreslår en anslagsökning på 5 miljarder extra 2026 och ytterligare
            5 miljarder extra 2027. Det innebär att vi sammanlagt tillför
            35 miljarder mer än regeringen för samma period, just för att
            kunna säkra finansieringen av genomförandet av Försvarsberedningens
            förslag i dess helhet.
          </note>
          <note>
            Fru talman! Jag vill göra en utblick på försvarssatsningarna
            i vårt närområde och jämföra dem med de kommande svenska satsningarna.
          </note>
          <note>
            Nästa år kommer fem av åtta länder i vårt närområde att ha försvarsutgifter
            som uppgår till 2 procent av bnp. Vid sidan av detta lägger Ryssland
            dubbelt så mycket, 4 procent av bnp, på försvaret.
          </note>
          <note>
            Sverige är det land i norra Europa som lägger minst andel av
            den totala ekonomin på försvaret. Enligt Sipri lade vi förra året
            1,1 procent på försvaret, detta trots att vi inte är återförsäkrade
            i någon försvarsallians och trots att vi har till ytan Europas
            tredje största land att försvara.
          </note>
          <note>
            Just detta perspektiv, fru talman, att förhålla oss till andra
            länders försvarssatsningar snarare än att hylla våra egna relativa
            ökningar är väsentligt. Det är just därför som jag tycker att
            det blir missledande när vi från oppositionen anför riskerna med
            underfinansiering och regeringen säger att det är de största försvarssatsningarna
            på 70 år. Jag vill då bara påminna om att vi började från en låg
            nivå i Sverige. Trender inom försvarsområdet är alltså enbart
            relevanta i förhållande till andra länders satsningar, och det
            är det som är det viktiga och väsentliga.
          </note>
          <note>
            Avslutningsvis, fru talman, ser jag tre viktiga skiljelinjer
            inom svensk försvarspolitik i dag.
          </note>
          <note>
            För det första är vi fem partier som står bakom att Sverige på
            sikt bör ha upp till 2 procent av bnp som försvarsutgifter. Det
            är en viktig ledstjärna för oss för att vi ska hänga med i utvecklingen
            i närområdet.
          </note>
          <note>
            För det andra är vi fem partier i Sveriges riksdag, snart tror
            jag i alla fall, som står bakom att Sverige likt Finland bör ha
            en Nato-option i sin säkerhetspolitiska linje. Här välkomnar jag
            Sverigedemokraternas posi ­ tionsförflyttning. Jag har respekt
            för att de har en annan uppfattning och inte vill gå med i Nato.
            Men vi ska naturligtvis ta alla de möjligheter som finns att fördjupa
            det säkerhets- och försvarspolitiska samarbetet med Fin ­ land.
          </note>
          <note>
            För det tredje är vi fyra partier som anser att Sverige bör bli
            fullvärdig medlem av Nato. Ett svenskt och gärna finskt Natomedlemskap
            vore det enskilt viktigaste beslutet för att stärka svensk och
            nordisk-baltisk säkerhet.
          </note>
          <note>
            Med detta, fru talman, yrkar jag bifall till reservation 52 av
            Moderaterna och Kristdemokraterna om den framtida ekonomiska utvecklingen
            för försvaret. I övrigt hänvisar jag till vårt särskilda yttrande.
          </note>
          <note type="speaker">
            Anf. 77 NIKLAS KARLSSON (S):
          </note>
          <note>
            Fru talman! Jag ska börja med att säga att det finns risk för
            att jag något överskrider den anmälda talartiden 8 minuter. Jag
            ska också inledningsvis yrka bifall till reservation 10, under
            punkt 16, från Socialdemokraterna, Centerpartiet, Liberalerna
            och Miljöpartiet. I övrigt yrkar jag bifall till förslaget i betänkandet.
          </note>
          <note>
            Fru talman! När jag för några år sedan kom in i försvarsutskottet
            och blev försvarspolitiker var mitt första och tydligaste intryck
            av försvarsutskottet att man gärna har tydligt fokus på detaljer.
            Och det är väl så att det är där djävulen sitter. Å andra sidan
            får det inte bli ett argument eller skäl för att missa helheten.
            Därför kommer jag i mitt anförande i dagens debatt att måla med
            en lite bredare pensel.
          </note>
          <note>
            Just nu! Så heter Försvarsmaktens senaste informationskampanj.
            Den handlar om vad som görs just nu för att säkra fred och frihet
            i vårt land. Den handlar om hur kvinnor och män i Försvarsmakten
            tränar, övar och samarbetar för att vara förberedda.
          </note>
          <note>
            Informationskampanjen illustrerar på ett utmärkt sätt vad det
            är som ska försvaras: Sverige och vår territoriella integritet,
            men framför allt vårt sätt att leva och vara, rätten att få vara
            den man vill, tycka vad man vill, säga vad man vill och älska
            den man vill – försvaret av den svenska välfärdsmodellen och ytterst
            vår frihet och vår suveränitet. Varje bild och varje ton skapar
            en väv av nationell solidaritet, självkänsla och sammanhållning.
            Så byggs folkförankring och försvarsförmåga. Den sätter också
            fingret på vad försvars- och säkerhetspolitik ytterst handlar
            om: att upprätthålla freden.
          </note>
          <note>
            Vi förebygger hot och risker mot vårt land när vi bidrar till
            stabilitet i det internationella samfundet genom diplomati och
            politik, med samtal och demokratiskt beslutsfattande och genom
            samarbete och handel. Om anständigheten tar slut finns motsvarigheten
            till ekonomins lender of last resort till hands, nämligen försvaret,
            krigsmakten och vår förmåga att möta ett väpnat angrepp.
          </note>
          <note>
            Dagens utmaningar och hot mot vår säkerhet är föränderliga, gränslösa
            och komplexa. När tidigare syn på säkerhet utgick från stater
            och en militär hotbild har säkerhetsbegreppet i dag vidgats. Hoten
            kan vara både militära och icke-militära och också komma från
            icke-statliga aktörer. Den säkerhetspolitiska utvecklingen har
            dessutom i flera delar av världen försämrats över tid. Säkerheten
            i Europa och vårt närområde har utmanats. Det ställer nya krav
            på vår försvarsförmåga.
          </note>
          <note>
            Fru talman! För fem år sedan, i juni 2015, debatterade och beslutade
            riksdagen om försvarets inriktning för perioden 2016–2020. Det
            var i stora stycken en historisk händelse. Upprustningen av det
            svenska försvaret påbörjades. Detta arbete fortsätter nu. I stället
            för ett insatsförsvar skiftades fokus mot den nationella förmågan.
            Höjd beredskap, utveckling av krigsförbandens operativa förmåga
            samt planering för ett sammanhängande totalförsvar har varit utmärkande
            för försvarsbeslutet 2016–2020. Frågor som rör fördjupade internationella
            samarbeten, inte minst med Finland, har också varit prioriterade.
          </note>
          <note>
            Försvarsbeslutet innebar en långsiktig förändring, eller med
            den moderate ledamoten Hans Wallmarks ord i den debatten: ” Från
            olika håll, inklusive överbefälhavaren, används ordet ’ trendbrott
            ’.” Tiden med sjunkande försvarsanslag kunde brytas och substantiella
            medel tillföras försvarsekonomin. Med den totalförsvarsproposition
            som ligger på bordet kan vi nu fortsätta på den inslagna linjen.
          </note>
          <note>
            Fru talman! Anslagen till det militära försvaret uppgick till
            knappt 45 miljarder kronor 2014. Anslagsökningar under perioden
            2015–2025 innebär en ökning med 87 procent i fasta priser mellan
            2014 och 2025. Under perioden 2021–2025 ökar ramanslagen till
            det militära försvaret med ytterligare 27 miljarder kronor. Det
            i sig är en ökning av anslagsnivå ­ erna på mer än 40 procent.
            Det är den största satsningen på det militära försvaret sedan
            1950-talet.
          </note>
          <note>
            Fru talman! Vi måste ha respekt för att det tar tid att bygga
            militär förmåga. Samtidigt går det väldigt fort att rasera den.
            Det militära och civila försvaret har under lång tid inte varit
            utformat eller dimensionerat för att försvara Sverige mot ett
            väpnat angrepp. Försvaret rustas nu upp efter totalförsvarstanken,
            där militärt och civilt försvar är beroende av varandra. Det är
            en princip som sträcker sig bortom den krisberedskap som vi tidigare
            har organiserat oss utifrån. I totalförsvarstanken är folkförankring
            och försvarsvilja centrala. Där existerar inte synen på försvaret
            som särintresse. Den enskilt viktigaste uppgiften framför oss
            är nu att öka den operativa förmågan i krigsförbanden och säkerställa
            den samlade förmågan i totalförsvaret.
          </note>
          <note>
            Genomgående för det militära försvaret är att samtliga delar
            inom krigsorganisationen behöver förstärkas. Den utveckling som
            föreslås innebär en avsevärd förmågeökning inom såväl det militära
            som det civila försvaret inom de närmaste fem respektive tio åren.
            Låt mig ge ett antal exempel.
          </note>
          <note>
             Under perioden 2021–2025 ska de nuvarande två brigadstrukturerna
            organiseras i två mekaniserade brigader. Därutöver påbörjas organiseringen
            av en tredje mekaniserad brigad.
          </note>
          <note>
             Nya regementen i Arvidsjaur, Göteborg, Uppsala, Kristinehamn,
            Sollefteå och Falun, med utbildningsdetachementet i Östersund,
            inrät ­ tas.
          </note>
          <note>
             Ubåtsdivisionen vidmakthålls och utvecklas genom en ökning
            av antalet ubåtar i krigsorganisationen från dagens fyra till
            fem.
          </note>
          <note>
             Korvettdivisionerna vidmakthålls och utvecklas genom att halvtidsmodifiering
            av korvetterna av Visbyklass påbörjas.
          </note>
          <note>
             Nuvarande sex stridsflygdivisioner vidmakthålls. Parallellt
            med Jas 39 C/D påbörjas förbandssättningen av det nya stridsflygsystemet
            Jas 39 E.
          </note>
          <note>
             Ny materiel tillförs hemvärnet, till exempel fordon, sensorer
            och mörkermateriel. Det frivilliga engagemanget är centralt för
            vår försvarsvilja och försvarsförmåga. Hemvärnets numerär behöver
            därför öka.
          </note>
          <note>
             Antalet värnpliktiga ökar till 8 000 till 2025. Det totala
            antalet befattningar i krigsorganisationen kommer att uppgå till
            90 000 när organisationen är personellt och materiellt uppfylld.
          </note>
          <note>
             Sveriges cyberförmåga ska stärkas ytterligare. Ett nytt nationellt
            cybersäkerhetscenter inrättas för att bidra till att höja den
            samlade förmågan att möta cyberhot och effektivt stödja både offentliga
            och privata aktörer.
          </note>
          <note>
            Vi står, fru talman, inför en historisk satsning, och med det
            en hel del utmaningar såsom personalförsörjning, infrastruktur
            och kostnadseffektivitet.
          </note>
          <note>
            Det finns nämligen alltid risker när tillväxten går för fort.
            Det är en sak att rada upp reformer i inriktningspropositionen,
            och det är en helt annan sak att implementera dem, vilket framkom
            i motsvarande debatt 2015. Därför blir en av de största utmaningarna
            att kunna absorbera de stora eko ­ nomiska tillskotten. En av
            regeringens och riksdagens viktigaste uppgifter de kommande åren
            blir att följa upp det som ligger framför oss.
          </note>
          <note>
            Betydelsen av en kontrollstation 2023, som kan utvärdera om förstärkningen
            och kostnadsutvecklingen är i fas enligt riksdagens beslut om
            inriktning och ekonomisk ram för totalförsvaret, kan inte underskattas.
          </note>
          <note>
            Fru talman! Återinförandet av värnplikten för folkförsvar och
            folkförankring, totalförsvarsplaneringen hos alla berörda myndigheter
            och de stora ekonomiska tillskotten är centrala delar i återuppbyggnaden
            av totalförsvaret. Utifrån en militärt alliansfri position bygger
            vi ett säkerhetsnätverk kring Sverige. De bilaterala förbindelserna
            har vi fördjupat, särskilt med Finland.
          </note>
          <note>
            Om Sverige och Finland i framtiden därtill gemensamt skulle operera
            Gripen E skulle detta skapa nya möjligheter för vårt samarbete.
            Finland ska givetvis välja det stridsflygplan som bäst motsvarar
            landets säkerhets- och försvarspolitiska behov. Men om Finland
            landar i att det är Gripen som är den bästa lösningen kommer vi
            att verka för att även Sverige gör allt som krävs för att få en
            så bra samverkan som möjligt mellan våra flygvapen.
          </note>
          <note>
            Fru talman! När det gäller vår gemensamma säkerhet, att försvara
            vårt lands suveränitet och våra demokratiska fri- och rättigheter,
            måste vi agera både ansvarsfullt och pragmatiskt. Sveriges säkerhetspolitik
            är för viktig för att användas som bricka i ett partipolitiskt
            och inrikespolitiskt spel. Förslaget till inriktning för det militära
            och civila försvaret den kommande femårsperioden fortsätter i
            den riktning regering och riksdag tog ut redan 2015. Ansenliga
            ekonomiska tillskott, tillväxt i alla led och stärkta förmågor
            stärker den svenska säkerhetspolitiska linjen för att beskydda
            och upprätthålla vårt sätt att leva – det som är vår svenska välfärdsmodell.
            Detta skapar trygghet för framtiden och slår vakt om demokratin
            och rättsstatens principer.
          </note>
          <note type="speaker">
            Anf. 78 PÅL JONSON (M) replik:
          </note>
          <note>
            Fru talman! Förtjänsten hos inriktningen vad gäller Finland och
            flygvapnet tror jag att det finns en bred samsyn kring. Det är
            en styrka och tillgång. Jag tyckte dock att Niklas Karlsson föll
            i den fälla som jag tidigare tog upp. Han anförde att 2015 innebar
            ett trendbrott. Ja, det var ett trendbrott i förhållande till
            vår egen militära förmåga. Men mellan 2015 och 2019 växte den
            ryska militära förmågan mer än den svenska. I relativa termer
            stod vi oss sämre 2019 än vad vi gjorde 2015. Den ryska militära
            förmågan har ju också fortsatt att öka. Detta har att göra med
            en fördröjningseffekt inom försvarssatsningar. Jag vill alltså
            bara påtala risken med att referera till trendbrott utan att förhålla
            sig till omvärldens trender och i stället bara titta på den egna
            förmågan.
          </note>
          <note>
            Fru talman! Det jag faktiskt ville lyfta var dock att Niklas
            Karlsson berörde cybersäkerhet och cybersäkerhetscentret. Här
            har vi rätt stora och allvarliga problem. Vi i Sverige är väldigt
            duktiga på digitalisering – vi ligger trea eller fyra i världen
            – men vi är ibland inte med på topp trettio i världen när vår
            cybersäkerhet utvärderas.
          </note>
          <note>
            Regeringen har hela tiden pratat om att det är viktigt att få
            cybersäkerhetscentret på plats, och statsministern har sagt det
            vid två regeringsförklaringar. Man lovade att det skulle vara
            operativt under 2020. I torsdags gick regeringen ut och berättade
            att man nu ska etablera centret. Man har inte förklarat var det
            ska ligga, och man har inte tydliggjort exakt vilket samarbete
            man kommer att ha med näringslivet – och inte heller hur det ska
            funka i relation till Regeringskansliet.
          </note>
          <note>
            Jag tycker att detta är beklämmande, och jag kan bara beklaga
            att regeringen har varit saktfärdig i sitt agerande när det kommer
            till att etablera det här nya cybersäkerhetscentret. Det gäller
            inte minst mot bakgrund av att alla andra nordiska länder faktiskt
            har ett sådant center på plats.
          </note>
          <note type="speaker">
            Anf. 79 NIKLAS KARLSSON (S) replik:
          </note>
          <note>
            Fru talman! Låt mig först tydliggöra att det vi nu gör med svensk
            försvarsförmåga, att vi stärker det svenska försvaret, sker med
            hjälp av ansenliga anslagsökningar. Det är en historisk satsning;
            vi har inte sett en sådan på 70 år, sedan 1950-talet. Det är viktigt
            och nödvändigt med tanke på det som händer i vår omvärld. Om det
            är vi helt överens.
          </note>
          <note>
            Som opposition kan man naturligtvis klaga på att det är för lite,
            och man kan klaga på att det är för sent. Det är på något sätt
            ganska slående numera att moderata politiker när de sitter i Regeringskansliet
            inte har förmåga att genomföra det de så gärna ville göra när
            de satt i opposition. Moderaternas facit efter åtta år med regeringsmakten
            är inget som imponerar. Nu ska väl kanske inte i första hand Pål
            Jonson behöva klä skott för det, och jag ska säga att det samarbete
            vi har i försvarsutskottet är mycket gott – inte minst mellan
            Pål Jonson och mig – vilket bådar gott för framtiden. Jag kan
            dock ganska enkelt leva med att man från oppositionens sida tycker
            att regeringen gör för lite och att den gör saker och ting för
            sent.
          </note>
          <note>
            Jag konstaterar att beslut om cybercentret nu är fattat. Nu kommer
            det att inrättas, och det kommer att börja arbeta omedelbart.
            Det kommer inte att vänta till någon gång under våren eller till
            sommaren. Sedan är det naturligtvis så att det kommer att behöva
            växa. Vi kommer att behöva justera inriktningen, och vi kanske
            också behöver justera en del direktiv – liksom möjligen även organisationen.
            Men det är i så fall en fråga som regeringen äger, och den får
            regeringen svara på.
          </note>
          <note>
            Jag konstaterar att vi nu är på väg. Riktningen är uttagen, och
            jag tycker att den är bra. Jag ska göra vad jag kan för att hjälpa
            till att hålla ett så högt tempo det bara går i att stärka våra
            förmågor när det gäller cybersäkerhet och cyberförsvar.
          </note>
          <note type="speaker">
            Anf. 80 PÅL JONSON (M) replik:
          </note>
          <note>
            Fru talman! Låt mig återgälda uppskattningen för det konstruktiva
            samarbete jag uppfattar att vi har i försvarsutskottet, inte minst
            mellan mig och Niklas Karlsson. Det är i grunden bra. Sedan får
            jag ju erkänna, motvilligt, att det är över sex år sedan som Moderaterna
            satt i Regeringskansliet. Jag tycker ändå att regeringen ska bära
            ansvaret för många frågor snarare än referera till politisk historieskrivning.
          </note>
          <note>
            De problem jag har med det nya cybersäkerhetscentret är egentligen
            två ytterligare saker som jag inte tycker att regeringen levererar
            på.
          </note>
          <note>
            För det första har man ingen tydlig fodervärd. Vi har från Moderaternas
            sida sagt att det är mycket viktigt att Försvarets radioanstalt
            får huvud ­ ansvaret för det här centret, och det har ju att göra
            med att den som vill bli riktigt duktig på cybersäkerhet måste
            ha förmågan att kombinera cyber ­ säkerhet, informationssäkerhet
            och signalspaning, och det är bara Försva ­ rets radioanstalt
            som kan göra det.
          </note>
          <note>
            Nu verkar det som att regeringen inte riktigt ville ta i den
            här frågan, och därför landade man i en lösning där det inte ska
            finnas en tydligt utpekad fodervärd, som det brukar heta – en
            tydligt utpekad huvudman för centret. Det bådar inte gott. Försvarets
            radioanstalt måste engageras fullt ut i bildandet av det här centret,
            annars blir det tyvärr ingenting. Jag beklagar att regeringen
            inte satte ned foten där.
          </note>
          <note>
            För det andra borde regeringen när det gäller cybersäkerhetscentret
            ha varit tydligare med kopplingen till näringslivet och hur man
            löser den. I dag har vi en situation där nästan all samhällsviktig
            verksamhet – vare sig det gäller transport, kommunikation, finans,
            handel eller telekom – ligger i händerna på privata aktörer. Har
            man inte en tydlig verksamhetsidé för hur man ska samarbeta med
            det privata näringslivet, vilket jag inte tycker att regeringen
            har presenterat, kommer bildandet av centret inte att funka tillräckligt
            bra. Det är beklagligt.
          </note>
          <note>
            Jag upprepar att alla andra nordiska länder redan har ett sådant
            här cybercenter på plats. Det ankommer nu på Sverige att skyndsamt
            agera i den här frågan snarare än att sista veckan i december
            presentera ett förslag till bildande av ett center som man alltså
            lovade skulle vara operativt vid det här laget.
          </note>
          <note type="speaker">
            Anf. 81 NIKLAS KARLSSON (S) replik:
          </note>
          <note>
            Fru talman! Pål Jonson har naturligtvis rätt i en sak i sitt
            senaste inlägg, och det är att det är mer än sex år sedan Moderaterna
            satt i regeringsställning. Jag ska göra vad jag kan för att det
            ska ta minst sex år till innan ni är där.
          </note>
          <note>
            Den socialdemokratiskt ledda regeringen får naturligtvis ta ansvar
            för den tid som den har suttit i regeringsställning, det vill
            säga de senaste sex åren. Min poäng var ju den att Moderaterna
            agerar på ett annat sätt i regeringsställning än när de sitter
            i opposition. Det är det som är den stora utmaningen för moderata
            politiker. Möjligen ska inte i första hand Pål Jonson klä skott
            för detta, men han företräder ändå ett parti som inte lever riktigt
            som det lär.
          </note>
          <note>
            Visst, man kan prata om fodervärdar. Jag kan enkelt svara att
            det är regeringen som styr riket och att det i första hand blir
            en fråga för den hur den väljer att organisera detta. Samtidigt
            har både utskottet och riksdagen ett ansvar att följa och se till
            att vi blir så effektiva som möjligt i det cybercenter vi nu bygger
            upp. Myndigheterna har besökt försvarsutskottet, och i de samtal
            vi har haft med myndighetsföreträdare och generaldirektörer har
            detta inte framstått som ett lika stort problem som Pål Jonson
            vill låta påskina.
          </note>
          <note>
            Å andra sidan konstaterar vi nu att det är igång. Riktningen
            är uttagen, och arbetet är påbörjat. Nu är det viktigt att följa
            utvecklingen, och ibland är det kanske också bra att påminna sig
            om egna erfarenheter. Därför ska jag delge kammaren och Pål Jonson
            en sådan. Jag gjorde själv lumpen som artillerist, och jag fick
            ganska tidigt lära mig följande om att leda eld: Det viktigaste
            var inte alltid att man hade exakt perfekta koordinater på fiendens
            mål innan man började skjuta, utan ibland var det viktigare att
            få de ungefärliga koordinaterna – och sedan kunde man reglera
            elden. Risken var annars att uppgiften rann en ur händerna. Precis
            där är vi när det gäller cybersäkerhetscentret: Nu börjar det,
            och sedan justerar vi. Vi ska se till att göra detta riktigt bra.
          </note>
          <note type="speaker">
            Anf. 82 ROGER RICHTHOFF (SD):
          </note>
          <note>
            Fru talman! Vi stöder vår reservation nummer 53.
          </note>
          <note>
            Den 1 juni 2019 lämnade Försvarsberedningen över de sista två
            rapporterna till försvarsministern. Inom parentes ska jag säga
            att jag fortfarande tycker att du gör ett bra jobb, försvarsministern.
            Du har satsat rejält på försvaret i förhållande till tidigare
            – det ska vara sagt – och det sätt som du bedriver detta på är
            bra. Du har stöd från oss i många frågor och i det sätt som du
            har utvecklat samarbeten med andra länder. Du ska känna att du
            gör ett bra jobb.
          </note>
          <note>
            Vi vill dock höja anslagen. Vi skrev under Försvarsberedningens
            rapport Värnkraft , som rör den militära delen. Det är det jag
            kommer att kon ­ centrera mig på här och nu, och senare kommer
            Sven-Olof Sällström att beröra den civila biten. Vi trodde då,
            och ansåg, att det som var budgeterat skulle täcka värnkraft.
            Det visade sig efteråt att det saknades väldigt stora belopp för
            det. När detta blev känt fann vi anledning att lägga till ytterligare
            medel och gå tillbaka till vårt tvåprocentsmål, som vi började
            med den förrförra mandatperioden. År 2030 ska 2 procent av bnp
            uppnås, och då pratar vi om ungefär 120 miljarder. Man får göra
            en justering ungefär 2029 och se var vi landar, och detta ska
            uppnås 2030. Vi är ensamma om denna uppfattning, och vi bibehåller
            den. Det handlar om en långsiktighet för Försvarsmakten.
          </note>
          <note>
            Hur vill vi då göra så här i början, när det finns lite osäkerheter?
            Det gäller bland annat det civila försvaret, där det pågår en
            utredning. Hur mycket pengar ska vi lägga in där? Ja, vi lägger
            in 300 miljoner mer. Det har gått att läsa i tidningen att vi
            inte lägger in mer pengar, men det är 300 miljoner mer till det
            civila år 2021 och 400 miljoner mer år 2022 och 2023.
          </note>
          <note>
            Eftersom det är en osäkerhet då utredningen inte är klar om de
            civila bitarna lägger vi fram en treårsbudget. Riksdagens utredningstjänst
            har kontrollerat det. Man kan flytta medel mellan de åren när
            det gäller både försvar och det civila. Det man inte gör av med
            nu får man använda 2022. Om man vill flytta från 2022 kan man
            göra det, men 2023 har man de här pengarna att använda. Redovisning
            ska naturligtvis ske kontinuerligt. Det är en stor skillnad som
            jag vill ta upp här. Det är väldigt viktigt.
          </note>
          <note>
            Jag oroar mig lite grann över något, och det kan väl ni företrädare
            för andra partier gå upp i debatten och svara på. Mycket sägs
            om att vi med hänsyn till den utveckling som sker i omvärlden
            nu ska stärka försvaret. Jag vet att Liberalerna var ett av de
            partier som satsade rejält redan 2017, ungefär i paritet med oss
            då. Men i övrigt saknar jag kommentarer.
          </note>
          <note>
            Om det blir lugnt i omvärlden, ska vi då börja rasera det igen?
            Jag har ställt den frågan förut, och jag får inte svar. Hur ser
            ni på att bibehålla ett starkt svenskt försvar över tiden, oavsett
            dagsformen i Ryssland eller hos någon annan angripare som vi inte
            känner till i dag?
          </note>
          <note>
            Det är vår politik, och det är vårt mål. Det viktigaste för oss
            är att ha ett starkt svenskt försvar över tiden, och naturligtvis
            ett starkt svenskt totalförsvar.
          </note>
          <note>
            Vi ser mycket positivt på förändringen. Någon journalist skrev
            i tidningarna – jag behöver inte nämna vem – att vi inte talar
            sanning om satsningarna på det civila förvaret. Det han inte begriper
            är att man måste se det i ett perspektiv.
          </note>
          <note>
            Vi backade upp Försvarsberedningens delar. Vi backade upp M otståndskraft
            i de delarna. Vi lade fram samma budget som regeringen gjor ­
            de, i stort sett. Sedan visade det sig att pengarna inte fanns.
            Det var brister i detta. Då kom vi med helt nya anslag för detta.
            Nu ser vi vår reaktion på de uppgifter som gavs om att det var
            stora hål i budgeten och brister i de ekonomiska delarna.
          </note>
          <note>
            Med vår politik och med våra satsningar på Försvarsmakten och
            det civila kan Försvarsmakten återlägga allt det som man nedprioriterade
            med hänsyn till den budgetram man fick, eftersom vi lägger fram
            en budget fram till 2030 med tre års början här. Det vill vi ha
            stöd för. Då blir vi trovärdiga mot tvåprocentsmålet. Vi är fortfarande
            ensamma om att lägga fast en budget för det.
          </note>
          <note>
            Om man läser det vi har skrivit kan man se att vi satsar rejält
            på svensk försvarsindustri. Vi är ensamma om att ha som första
            punkt att lägga beställningar hos svensk försvarsindustri. Det
            gäller naturligtvis där det finns kompetens, och det gör det.
            Det finns spetskompetens på många områden. I andra hand gäller
            det sådant där svensk försvarsindustri kan vara med, och i tredje
            hand är det upphandling över disk. Den prioriteringen är solklar.
          </note>
          <note>
            Jag har sagt det förut här. Några har sagt att man inte kan göra
            så, efter ­ som det är upphandlingsregler. Då har jag svarat att
            Frankrike lägger i stort sett alla sina beställningar på sin försvarsindustri.
            Det är en tolkningsfråga, fick jag till svar. Bra, då tolkar vi
            det som Frankrike gör och tar nästa fråga. Det är jätteviktigt
            att skicka den signalen till den svenska industrin, tycker vi.
          </note>
          <note>
            Jag vill gärna ta upp de satsningar vi gör. De m kan ni läsa
            om. Jag skulle vilja framhålla en sak, och det är marinen. Nu
            satsar vi stort på armén. Det tycker vi är en bra satsning som
            regeringen gör. Det är helt nödvändigt för att få en ny taktisk
            ledningsnivå. Det hette förut fördelningsnivå, och nu blir det
            divisionsnivå. Det behövs för att leda krigsförbanden. Det behövs
            tre brigader och en divisionsledning.
          </note>
          <note>
            Sedan saknas det saker, som Försvarsmakten har sagt. Det är en
            obalans med logistikförband och så vidare. Med vår budget behöver
            Försvarsmakten inte vara orolig längre. Vi återlägger de logistikförbanden.
            Jag kommer inte att räkna upp alla de delarna nu. Var och en kan
            själv läsa vilka det är.
          </note>
          <note>
            Vi kommer att satsa rejält på marinen i nästa steg. Med vår budget
            blir det två logistikbataljoner, som avsågs. Vi ser inte att det
            finns medel för att göra detta. Det är fordon och en hel del utrustning
            som ska till i detta stycke.
          </note>
          <note>
            Det blir också nya ytterligare korvetter med robotluftvärn. Där
            föreslog vi kamroboten med ett svenskt sensorsystem, vilket gynnar
            svensk försvarsindustri. Det är ett av världens bästa system.
            Jag pekar ut det redan nu. Vi kämpade i två år för att undvika
            ett i stort sett omodernt luftvärnssystem som heter Patriot. Till
            och med amerikanerna går ifrån det och utvecklar ett nytt system.
            Det finns ytterligare system, och det finns svensk teknik som
            kan implementeras i detta.
          </note>
          <note>
            Det behövs stöd för strid som kan komma att ske till sjöss. Det
            är inte bara landbaserad strid. Då behöver vi vapenbärare. Det
            fanns ett system som hette Valkyria. Vart tog det vägen? Är satsningarna
            på Valkyria borta? Det är ett system som man måste ta tillvara,
            och sedan verkligen göra försök med det. Det är ett mycket bra
            system. Vi vill också utveckla en dataanläggning till Helikopter
            14. Det handlar om ett nytt lednings ­ system och satsningar på
            marinen. Vi kommer att återkomma till det. Det är mycket viktigt.
          </note>
          <note>
            I fråga om Försvarsmaktens grundorganisation tycker vi att det
            är mycket bra att regeringen har gått på linjen som vi förfäktade
            och som även Centerpartiet ansåg var bra, om jag inte misstar
            mig. Nu blir det Sollefteå och Falun. Det är mycket bra. I det
            stycket vill vi också nämna att Falun är ett utmärkt ställe att
            utbilda brigadförband. I Sollefteå kan man utbilda skyttebataljoner,
            till exempel lokalförsvarsskyttebataljoner. Detta är ett mycket
            viktigt ställningstagande, och det är ett utomordentligt lämpligt
            ställe.
          </note>
          <note>
            Det finns en brist på officerare, och det finns brist på skolor
            för att utbilda officerare. Med vår budget förstärker vi rejält
            möjligheten att hålla kvar officerare som annars tänker sluta
            och att återanställa officerare. Vi satsar rejält på detta. Vi
            vill också satsa på en ny militärhögskola, och den ska ligga i
            Boden. Vi vill dessutom öppna ett nytt rekryteringskontor, något
            som vi nu har sagt i fyra år, och det ska ligga i Luleå på F21.
          </note>
          <note>
            Nu ser jag att mina åtta minuters talartid är slut. Jag tackar
            för ordet, fru talman.
          </note>
          <note type="speaker">
            Anf. 83 DANIEL BÄCKSTRÖM (C):
          </note>
          <note>
            Fru talman! Det är fem och ett halvt år sedan jag senast var
            med om ett tillfälle att debattera Sveriges inriktningsbeslut.
            Då var det 2015, och vi lade efter en ganska ordentlig förhandling
            fast förutsättningarna för åren som vi snart är färdiga med, det
            vill säga fram till 2020.
          </note>
          <note>
            De senaste tre fyra åren har Försvarsberedningen arbetat mycket
            gedi ­ get, förtroendefullt och ambitiöst med att analysera vår
            omvärldsutveck ­ ling och förutsättningarna på hemmaplan och också
            i andra länder vad gäller både det civila försvaret och det militära
            försvaret.
          </note>
          <note>
            Jag vill rikta ett varmt tack till kollegor och medarbetare i
            Försvarsberedningen för de mycket viktiga insatserna. Jag har
            personligen lärt mig oerhört mycket om vad som behövs för att
            stärka Sveriges försvarsförmåga. Men jag har också lärt mig av
            er övriga i arbetet, för vi gör detta tillsammans på många områden.
          </note>
          <note>
            Det måste vara utgångspunkten när vi i Sveriges riksdag diskuterar
            förutsättningarna för vad som ska gälla långsiktigt men också
            på kort sikt när det handlar om att återta och utveckla militär
            och civil förmåga.
          </note>
          <note>
            Vi lever i ett alltmer utmanande läge. Det är inte tid att vänta,
            utan vi måste göra det vi kan dag för dag för att hålla fokus
            och för att prioritera försvarsförmågan i Sverige.
          </note>
          <note>
            Alltsedan nuvarande inriktningsbeslut, som gäller fram till och
            med nyårsafton, fattades handlar det om att stärka den militära
            närvaron och förmågan på hemmaplan. Vi tillförde då ekonomiska
            resurser och utökade krigsorganisationen på Gotland med ett nytt
            regemente och militär verksamhet.
          </note>
          <note>
            Vi har sedan, under de år som gått, fått komplettera innevarande
            inriktningsbeslut flera gånger. Vi har lärt oss den här vägen
            att det vi ser inte alltid är tillräckligt. Så kan det också vara
            i dag när vi ser på den närmaste femårs- eller tioårsperiod som
            ligger framför oss.
          </note>
          <note>
            Det vi har medverkat till och aktivt förhandlat fram till den
            här dagen är en oerhört viktig satsning för svenskt försvar. Vi
            tillför 5 miljarder per år ytterligare fram till år 2025 med tillägget
            år 2024 och 2025 så att det sammantaget blir 27 miljarder mer
            till det militära försvaret när vi kommer fram till och med 2025.
            Det blir också 4,2 miljarder till det civila.
          </note>
          <note>
            Det här är betydande tillskott, och vi har också i god samverkan
            fått in kontrollstationer och uppföljningsverktyg för att efter
            vägen analysera hur vi ligger till med ekonomi och med genomförande
            av beslutet.
          </note>
          <note>
            Allt som Försvarsberedningen har förhandlat fram är inte med
            i den första etappen. Men Centerpartiets utgångspunkt är att helheten
            i Värnkraft ska genomföras. Det kommer att kräva ytterligare resurser,
            och det kommer det att göra även fram till 2030. Där är vårt mål
            att 2 procent i andel av bnp ska gå till de militära utgifterna.
          </note>
          <note>
            Vänner! Allt fler inser att de här frågorna behöver prioriteras.
            Detta bygger på att vi kan stärka folkförankringen för försvarsfrågor,
            att fler blir delaktiga och att fler får en relation till Försvarsmaktens
            verksamheter. Då är ökad synlighet och ökad närvaro i hela landet
            av väldigt stor betydelse.
          </note>
          <note>
            Därför är jag glad över att det nu ligger ett tydligt mandat
            och ett uppdrag till Försvarsmakten i samband med detta inriktningsbeslut
            att krigsorganisationen ska växa vidare, att det ska bli återetableringar
            på tidigare förbandsorter och att det ska bli en utökad organisation
            med fler värnpliktiga.
          </note>
          <note>
            Fru talman! Vi lägger i dag grunden till en långsiktig fortsatt
            tillväxt. Det här är platser där det finns mycket goda förutsättningar
            att växa vidare. Det gäller att komma igång, det gäller att etablera
            och det gäller att utveckla, att rekrytera och att formera vidare.
          </note>
          <note>
            Fru talman! Hemvärnsförbanden är en del i att bygga förmåga i
            hela landet. Vi har en bred överenskommelse om nya fordon, om
            sensorer, om mörkerutrustning och om ytterligare materiel och
            insatser som ska förbättra möjligheterna för hemvärnet.
          </note>
          <note>
            Krigsorganisationen kommer att växa till 90 000 befattningar
            och an ­ talet värnpliktiga till 8 000 vid utgången av 2025. Det
            behöver finnas ytter ­ ligare stödresurser. Balansen mellan verkan
            och stödförband behöver ock ­ så utvecklas de här åren.
          </note>
          <note>
            Vi lade tidigt fast att vi behövde få en ökad amfibieverksamhet
            och lokalisering i Göteborg, att flygflottiljen i Uppsala skulle
            återetableras och att Arvidsjaur åter skulle bli ett regemente.
            Det kom vi fram till i Försvarsberedningen, och arbetet med detta
            kunde också sedan gå vidare. Det ligger i plan.
          </note>
          <note>
            På slutet har det suttit längre in att få till de avslutande
            etableringar som nu ligger i denna försvarsproposition. Det handlar
            om att få till infanteriverksamhet både i Falun, i Sollefteå och
            i Östersund. Här har vi många fina möjligheter med skjutfält och
            tidigare gjorda investeringar som vi kan ta till vara. Också på
            Frösön finns infrastruktur sedan tidigare för att utveckla flygverksamheten.
            Det nämns och finns med på ett tydligt sätt i propositionen.
          </note>
          <note>
            Ett annat område som Centerpartiet har kämpat för, och där vi
            tillsammans med andra har arbetat hårt för att det ska bli verklighet,
            är en utökad indirekt eldverksamhet – att artilleriet ska kunna
            växa, att vi ska återfå utbildningsverksamhet i södra Sverige
            och att det då blir en återetablering med ett regemente i Kristinehamn
            och ökad verksamhet i Villingsberg och skjutfältet.
          </note>
          <note>
            Det här är rätt, och det kommer att möjliggöra en ökad flexibilitet
            och ökad redundans och närvaro i hela Sverige. Vi ser också att
            resurserna i norr behöver utökas och att vårt fokus på arktisk
            miljö och vinterförmåga inte får stanna av. Det är positivt med
            brigadstrukturens utveckling och att detta täcker landet i sin
            helhet, men mer behöver och kommer att behöva göras.
          </note>
          <note>
            Fru talman! Det finns mycket att lyfta fram i samband med ett
            sådant här omfattande beslut. Men det som jag har sett de här
            åren och som jag också har med mig inför kommande år är hur viktigt
            det är att vi försvarspolitiker kan forma ett brett stöd för varför
            det här måste göras. Det här måste inte bara få genomsyra samhällets
            olika sektorer – ett totalförsvarsperspektiv ska finnas med i
            alla verksamheter – utan Sveriges riksdag ska också bli bärare
            av varför försvarsutgifter ökar och varför de måste öka. Det handlar
            om att vi måste ha en konstruktivitet och en hållbar hållning
            i de här frågorna.
          </note>
          <note>
            Det har varit en hel del utmaningar fram till dagens beslut.
            Vi har kunnat se att det inte alltid har varit lätt att staka
            ut vägen. Men nu har vi kommit så här långt, och jag vill tacka
            för detta arbete. Jag vill tacka Försvarsmakten och övriga myndigheter
            för det viktiga arbete som görs men också uttrycka min förväntan
            på att man nu använder de resurser som anslås så effektivt som
            möjligt. Man ska få ut så mycket försvarsförmåga som möjligt och
            även i kommande utvärderingsarbete kunna ta de steg som behövs
            för att hela Värnkraft ska bli verklighet.
          </note>
          <note>
            Vi lever i ett försämrat säkerhetspolitiskt läge. Dagens debatt
            och mor ­ gondagens beslut är oerhört viktiga för att kunna möta
            omvärldsutveck ­ lingen i vår del av världen.
          </note>
          <note>
            Fru talman! Det här kommer att bli mycket angeläget att få till.
          </note>
          <note>
            Jag vill yrka bifall till liggande förslag i betänkandet med
            den reserva ­ tion om civilplikt vi delar med andra partier.
          </note>
          <note type="speaker">
            Anf. 84 HANNA GUNNARSSON (V):
          </note>
          <note>
            Fru talman och ärade ledamöter! Hej till alla er som sitter och
            tittar och lyssnar där hemma! I dag debatterar vi regeringens
            stora totalförsvarsproposition, det femåriga beslutet om den försvars-
            och säkerhetspolitiska inriktningen för både det militära och
            det civila försvaret.
          </note>
          <note>
            Jag vill börja med att yrka bifall till reservation nr 34, som
            handlar om Försvarsmaktens stöd till det civila samhället.
          </note>
          <note>
            Jag kommer att prata om Vänsterpartiets inställning till det
            militära och det civila försvaret. Jag ber er som vill veta mer
            om Vänsterpartiets inställning till säkerhetspolitiken och om
            alliansfriheten, Nato, kärnvapenförbud och sådana frågor att lyssna
            på Håkan Svenneling, som pratade i den tidigare debatten.
          </note>
          <note>
            Fru talman! Vi lever i ett mer sårbart samhälle. De senaste åren
            har det blivit tydligt att det finns en lång rad civila hot mot
            Sverige. Det är naturkatastrofer i klimatförändringarnas spår,
            olika former av it-attacker, splittring mellan grupper i samhället,
            påverkansförsök och falska nyheter – och såklart det virusutbrott
            som har orsakat den allvarliga pandemi som vi fortfarande befinner
            oss mitt i.
          </note>
          <note>
            För Vänsterpartiet är målet alltid ett jämlikt samhälle. Detta
            kan vi pra ­ ta om även när det gäller försvars- och säkerhetspolitik.
            Vi menar att ett jämlikt samhälle är ett tryggare samhälle. Ett
            jämlikt samhälle är ett säkrare samhälle. Samhällets bottenplatta,
            välfärden, behöver vara stark för att vi ska klara oss och ha
            ett bra liv i Sverige.
          </note>
          <note>
            Fru talman! Min första punkt i detta anförande handlar om att
            vi måste ha ett robust samhälle och en starkare välfärd. Vänsterpartiet
            ser, precis som alla andra, ett behov av att stärka totalförsvaret
            och ha en stark motståndskraft mot olika former av kriser. Ett
            starkt totalförsvar kräver ett robust samhälle i alla delar och
            en väl utbyggd välfärd som ger resurser så att man klarar både
            det dagliga arbetet och ansträngda lägen. Hur ska personalen klara
            av en kris om man går på knäna redan innan krisen har uppstått?
            Pandemin har visat att vi är väldigt sårbara i detta.
          </note>
          <note>
            Vid en allvarlig och långvarig kris påverkas hela samhället.
            Pandemin har krävt prioriteringar, flexibilitet och omställning.
            Den kommunala verksamheten med äldreomsorg och förskolor måste
            alltid kunna hållas igång, även vid en kris.
          </note>
          <note>
            Min andra punkt handlar om att samhällsviktig verksamhet måste
            ägas offentligt. Privatiseringar och utförsäljningar av offentlig
            verksamhet har gjort att vi inte har rådighet över all den samhällsviktiga
            verksamheten i Sverige. Verksamheten blir svår att samordna och
            styra vid kriser.
          </note>
          <note>
            Offentligt ägande är en del i att bygga samhället robust och
            säkert. Ett aktuellt exempel är 5G-näten, som planeras nu och
            såklart bör vara statliga.
          </note>
          <note>
            Samhällsviktig verksamhet som är uppdelad på många olika aktörer,
            kanske rent av med utländskt ägande, gör att alla bara har koll
            på sin lilla bit i samhället. Detta gör oss väldigt sårbara. Att
            sälja ut offentlig och samhällsviktig verksamhet är därför faktiskt
            att utsätta både landet och medborgarna för stora risker.
          </note>
          <note>
            Min tredje punkt, fru talman, handlar om folkförankringen och
            att göra saker tillsammans. Hanteringen av stora kriser kräver
            att samhället arbetar ihop mot samma mål. Detta gäller såklart
            alla som arbetar inom samhällsviktig verksamhet, men också alla
            som är frivilligt engagerade på oli ­ ka sätt. I de frivilliga
            försvarsorganisationerna och hemvärnet finns personer med utbildning,
            kunskaper, engagemang och lokalkännedom. Men även i andra delar
            av civilsamhället, som Röda Korset, idrottsföreningar, religiösa
            samfund och stora organisationer som scouterna finns många frivilliga
            som kan mobiliseras vid både mindre och större kriser.
          </note>
          <note>
            Vi är alla mycket tacksamma för det stöd som ges från civilsamhället
            under den pågående krisen och som getts under de skogsbränder
            vi sett och då det kom väldigt många flyktingar under kort tid.
            Försvarsmaktens, hemvärnets och de frivilliga försvarsorganisationernas
            hjälp har varit nödvändig för att vi ska kunna klara pandemin
            på bästa möjliga sätt.
          </note>
          <note>
            Enskilda människors egen krisberedskap – att ha saker hemma och
            ha kunskaper om hur man ska göra i kris – är också väldigt viktig.
            MSB skickade 2018 ut broschyren Om krisen eller kriget kommer
            till alla Sveriges hushåll. Den bör kanske skickas ut med jämna
            mellanrum så att de kunskaperna hålls levande.
          </note>
          <note>
            Under coronapandemin har Försvarsmakten bidragit med stora resurser,
            både materiella och personella. Vi ska använda alla våra gemensamma
            offentliga resurser i samhället på det bästa och mest effektiva
            sättet när vi ska möta olika hot. Försvarsmakten kan i dag inte
            planera i förväg för att stödja samhället vid civila kriser och
            katastrofer. Vi skulle behöva en lag ­ ändring om just Försvarsmaktens
            stöd till samhället för att hela samhället ska kunna organiseras
            på bästa sätt.
          </note>
          <note>
            En hörnsten i ett folkförankrat försvar är värnplikten. Vänsterpartiet
            är för värnplikt för både kvinnor och män, och vi håller med om
            att antalet värnpliktiga måste öka. Försvaret av Sverige är en
            angelägenhet för hela befolkningen, oavsett vilken bakgrund eller
            vilka erfarenheter man har.
          </note>
          <note>
            De värnpliktiga ska få bästa möjliga utbildning, och det är därför
            viktigt att det finns ett fungerande pliktråd, som väljs av de
            värnpliktiga gemensamt, och att alla rapporter om trakasserier
            eller missförhållanden tas på allra största allvar och utreds
            så att sådant aldrig upprepas.
          </note>
          <note>
            Vi är glada över att det nu finns en majoritet i försvarsutskottet
            för att utreda återinförandet av en civilplikt. Detta kan bli
            ytterligare en hörnsten i ett folkförankrat försvar. En modern
            civilplikt skulle till exempel handla om utbildning i viktiga
            saker som sjukvård, transporter eller miljöskydd.
          </note>
          <note>
            Fru talman! Min fjärde punkt handlar om Försvarsmaktens organisa
            ­ tion. Försvarsmakten är en väldigt detaljstyrd myndighet. Vi
            politiker är ju representanter för allmänheten; vi är inte försvarsexperter
            på något sätt. Vi lär oss såklart väldigt mycket, och de som har
            suttit i utskottet länge kan givetvis mycket mer. Men vi måste
            lämna detaljerna till professionen – till dem som är utbildade
            och har erfarenhet av att leda verksamheten. Politiken ska peka
            ut riktningen och besluta om budget och lagar, men sedan ska professionen
            lösa uppgifterna. Vårens diskussioner i Försvars ­ beredningen
            visar att Försvarsmaktens verksamhet fortfarande handlar väldigt
            mycket om detaljstyrning.
          </note>
          <note>
            För att Försvarsmakten ska kunna växa så mycket som vi tänker
            är det väldigt viktigt att myndigheten kan rekrytera, behålla
            och även locka tillbaka personal. De anställda ska kunna känna
            stolthet över sin arbetsplats. Det handlar om ett yrke som innebär
            risker, och arbetsvillkoren inom Försvarsmakten måste vara så
            bra som över huvud taget är möjligt. Vi ser även att lönerna behöver
            höjas.
          </note>
          <note>
            Efter att ha läst Försvarsmaktens remissvar och lyssnat på de
            föredragningar vi har fått under våren har Vänsterpartiet landat
            i att vi inte vill återupprätta regementen i Sollefteå, Falun
            eller Kristinehamn. Att starta nya verksamheter är resurskrävande,
            och vi uppfattar att Försvarsmakten hellre vill växa där man redan
            har verksamhet och är igång. Sannolikt har regionalpolitik fått
            spela en alltför stor roll i förhandlingarna mellan partierna,
            och detta är inte ett ansvarsfullt sätt att bedriva försvarspolitik.
          </note>
          <note>
            Fru talman! Min femte punkt handlar om jämställdheten. Vänsterpar
            ­ tiet är ett feministiskt parti, och det är därför såklart viktigt
            för oss att För ­ svarsmakten blir bättre på jämställdhet. Regeringen
            kunde gott ha utveck ­ lat den delen av propositionen lite bättre,
            tycker jag. Andelen kvinnor bland de värnpliktiga 2020 är 17 procent,
            långt ifrån ens en minimidefini ­ tion av vad jämställdhet innebär.
          </note>
          <note>
            Det pågår arbete för att modernisera krav på olika sätt och ta
            fram kläder och utrustning som passar kvinnor. Det är bra, men
            det krävs att man fortsätter arbeta med dessa frågor och gör det
            lite mer intensivt.
          </note>
          <note>
            En eloge ska i sammanhanget ges till dem som arbetar med Försvarsmaktens
            utåtriktade material, där man är väldigt bra på att lyfta fram
            kvinnor. Detta är viktigt för att kunna visa upp förebilder.
          </note>
          <note>
            Min sjätte punkt handlar om klimatförändringarna och detta väldigt
            allvarliga hot mot den globala säkerheten. Torka, översvämningar
            och extrema väderförhållanden och väderhändelser medför både direkta
            och indirekta risker för krig och konflikter. Att arbeta för att
            begränsa klimatförändringarnas effekter är därför att arbeta för
            en fredligare värld.
          </note>
          <note>
            Det krävs kontinuerliga förbättringar i Försvarsmaktens interna
            miljöarbete. Vi har sett, bland annat i en rapport nyligen från
            föreningen Svenska Freds, att det är ganska svårt att följa det
            interna miljöarbetet på grund av hög sekretess.
          </note>
          <note>
            Försvarsmakten måste vara med och ta ett gemensamt ansvar för
            Sveriges utbyggnad av vindkraft. Detta är något som många gånger
            stoppas av Försvarsmakten.
          </note>
          <note>
            Vänsterpartiet kräver också att försvarsövningarna i och över
            Vättern avbryts. Vättern är en viktig dricksvattentäkt, och rent
            dricksvatten är en av våra viktigaste resurser.
          </note>
          <note type="speaker">
            Anf. 85 ROGER RICHTHOFF (SD) replik:
          </note>
          <note>
            Fru talman! Jag har några frågor. Den första handlar om att vi
            är ett av världens mest jämställda samhällen – det tycker jag
            är bra. Men hur ser Vänsterpartiet på att en myndighet deltar
            i politiska tåg och demonstra ­ tioner?
          </note>
          <note>
            Den andra frågan är: Är Vänsterpartiet, liksom Sverigedemokraterna,
            för ett införande av civilplikt rakt över?
          </note>
          <note>
            Min tredje fråga är: Hur ser ett feministiskt parti på det jag
            talade om tidigare, nämligen när representanter för regeringen
            åker till exempelvis Iran och klär sig i huvudduk och kläder anpassade
            för en religiös diktaturs sätt att förhålla sig till kvinnor?
            När ett sådant lands representanter kommer till Sverige skulle
            de aldrig drömma om att klä sig så som kvinnor här gör eftersom
            det inte är förenat med deras syn på kvinnor. Hur ser ni som feministiskt
            parti på detta? Har det över huvud taget någon betydelse?
          </note>
          <note>
            Min sista fråga, om den hinns med: I ett historiskt perspektiv,
            anser Vänsterpartiet att de klimatförändringar vi ser är något
            nytt? Har det inte alltid varit klimatförändringar, även om det
            är långt mellan dem?
          </note>
          <note type="speaker">
            Anf. 86 HANNA GUNNARSSON (V) replik:
          </note>
          <note>
            Fru talman! Jag tackar ledamoten för frågorna och ska snabba
            på lite så att ledamoten får svar på dem alla.
          </note>
          <note>
            När det gäller att gå i olika typer av tåg tänker jag att det
            är upp till varje myndighetschef att bestämma. När en myndighet
            agerar i samhället är det viktigt att få en trovärdighet hos de
            samhällsmedborgare man är satt att tjäna. Man ska inte delta slentrianmässigt
            utan alltid fundera igenom anledning och effekt. Det finns många
            vinster i att som myndighet visa upp att man är en del av samhället
            och att frågan är viktig. Samtidigt ska man inte springa runt
            på allt bara för att det är roligt.
          </note>
          <note>
            Civilplikten är vi för. Det finns ett tillkännagivande i betänkandet
            som vi är med på och som därför får majoritet.
          </note>
          <note>
            Kläder är kanske inte en försvarspolitisk fråga. Som feminist
            menar jag dock att alla människor måste få klä sig som de vill.
            Det är en absolut utgångspunkt. När myndighetspersoner eller höga
            politiker åker till länder där det finns lagar angående kläder
            är balansgången svår. I ena vågskålen ligger att bryta mot landets
            lag och i den andra att man alltid ska få klä sig precis som man
            vill. Det är en balansgång som en minister behöver fundera på.
            Men det är som sagt ingen försvarspolitisk fråga.
          </note>
          <note>
            Klimatförändringarna är väl inte heller en försvarspolitisk fråga.
            Men ja, det finns klimatförändringar, och de blir värre på grund
            av människan.
          </note>
          <note type="speaker">
            Anf. 87 ROGER RICHTHOFF (SD) replik:
          </note>
          <note>
            Fru talman! Det är kanske ingen försvarspolitisk fråga, men Hanna
            Gunnarsson lyfter ju upp detta i den försvarspolitiska debatten.
          </note>
          <note>
            Sverigedemokraterna tycker inte att varje myndighet ska få bestämma
            själv. Vi tycker inte att de själva ska få avgöra om de ska gå
            i politiska demonstrationer, typ pride. Det ska totalförbjudas,
            för det är en politisk organisation. Till exempel är Sverigedemokraterna
            inte tillåtna att gå med i sådana tåg eller demonstrationer. Jag
            säger inte att vi skulle göra det, men vi är inte tillåtna. Det
            är en politisk markering, ett tydligt nej.
          </note>
          <note>
            Det finns inga lagar i Iran om att representanter från olika
            regeringar ska klä sig i deras klädsel. Det är ett påhitt. Det
            är inget feministiskt initiativ, och det står i direkt strid med
            deras egna bestämmelser.
          </note>
          <note>
            Hanna Gunnarsson säger att vi inte ska kunna något utan överlåta
            det till tjänstemännen. Är det inte dags då att byta ut dem som
            anser det mot tjänstemän, så slipper man gå vägen över någon okunnig
            politiker, om det finns någon sådan? Ju mer kunskap man har i
            ett ämne, desto lättare är det att kommunicera med representanter
            för professionen. Här har vi tydligen helt olika uppfattning.
          </note>
          <note>
            Man kanske inte kan lika mycket, men man bör vara vara väl insatt
            och inte tro att man bara kan svepa över med stora formuleringar
            utan att förstå konsekvenserna av de beslut man fattar. Ju mindre
            man kan, desto allvarligare blir konsekvenserna.
          </note>
          <note>
            Min fråga om klimatförändringarna fick jag inget svar på mer
            än att de sker. Min fråga var: Har det i ett historiskt perspektiv
            alltid varit klimatförändringar, större och mindre än dem vi ser
            nu, bland annat istider, värmeböljor med mera?
          </note>
          <note type="speaker">
            Anf. 88 HANNA GUNNARSSON (V) replik:
          </note>
          <note>
            Fru talman! Jag pratar om klimatförändringarna som ett hot mot
            vårt samhälle, och då ingår det ju i försvars- och säkerhetspolitiken.
            När vi ser ett hot, till exempel en stor skogsbrand som orsakats
            av att klimatet blir varmare, måste vi hantera det. Det är ett
            civilt hot, och därför pratar vi om totalförsvar på olika sätt.
          </note>
          <note>
            Jag noterar att Sverigedemokraterna gärna vill bestämma över
            olika myndigheter. Jag har fullt förtroende för att våra myndighetschefer
            tillsammans med sina medarbetare själva kan bestämma vad man ska
            och inte ska delta i.
          </note>
          <note>
            Detta med kunskap är intressant. Som politiker är kunskap om
            verksamheten givetvis extremt nödvändig. Vi ska inte sitta här
            inne och mögla, som en tjänsteman sa en av de första dagarna i
            riksdagen, utan vi måste vara ute och prata med folk. Det är en
            sak.
          </note>
          <note>
            Det är en annan sak att bestämma något i rak motsats till det
            profes ­ sio ­ nen, som är utbildad och har erfarenhet, råder
            oss att göra. Som politiker har vi denna rätt. Vi kan tacka myndigheterna
            för deras åsikt och sedan gå åt ett annat håll. Jag tycker att
            det är dåligt. Oftast är det bra att lyssna på myndigheterna.
            Professionen tycker kanske inte alltid som vi, men då får det
            väl vara så ibland. Det är dock en balansgång för varje politiker
            att avgöra hur mycket man ska lyssna och ta till sig råd och hur
            mycket man ska köra sitt eget race.
          </note>
          <note type="speaker">
            Anf. 89 MIKAEL OSCARSSON (KD):
          </note>
          <note>
            Fru talman! Vi debatterar nu försvarsutskottets betänkande om
            totalförsvaret fram till 2025. Jag yrkar bifall till reservation
            52 under punkt 35. Kristdemokraterna och Moderaterna är nämligen
            oense med regeringen om den viktiga långsiktiga finansieringen.
          </note>
          <note>
            I mitt anförande ska jag säga något om omvärlden, något om historien
            och något om Försvarsberedningens arbete, som mynnat ut i dagens
            beslut.
          </note>
          <note>
            Vi ser ett försämrat säkerhetspolitiskt omvärldsläge. Det pågår
            ett krig i östra Ukraina där tio personer i månaden dör. Det är
            visserligen lågintensivt, men vi behöver ändå påminna oss om att
            det pågår ett krig i Europa just nu. Det är oroligheter i Belarus,
            vi ser ett tuffare ryskt övningsmönster i Östersjön och Must säger
            att det finns en ökad risk för konfrontation i vårt närområde
            där incidenter kan eskalera. Det är i detta omvärldsläge vi har
            att hantera Sveriges säkerhet.
          </note>
          <note>
            Låt oss titta tillbaka lite i historien. Under kalla kriget hade
            Sverige ett starkt försvar tack vare att försvaret var fullt utbyggt
            långt efter andra världskriget. Men i likhet med hela västvärlden
            var vi efter kalla kriget snabba med att avrusta. Den eviga freden
            rullade in i tankesättet, och det blev strategisk timeout och
            annat.
          </note>
          <note>
            Till kommande generationer vill vi därför skicka med: Gör aldrig
            om detta! Som tredje största land i Europa måste vi ha en viss
            nivå på vårt försvar – på vår armé, vårt flygvapen, vår marin,
            vårt cyberförsvar och så vidare.
          </note>
          <note>
            Vi kan inte pruta på detta. Det är ungefär lika dumt som att
            tänka sig att man ska pruta på hemförsäkringen. Bara gör det inte!
            Den som är ansvarsfull ser till att betala för trygghet. Trygghet
            bygger vi sedan med and ­ ra länder, men vi måste se till att
            göra vår del.
          </note>
          <note>
            Försvarsberedningens arbete påbörjades för fyra år sedan i januari.
            Vi fick uppgiften att titta på omvärldsläget och göra en säkerhetspolitisk
            analys, titta på vilket försvar som finns i dag och bristerna
            i det samt lägga fram förslag på att rätta till dem.
          </note>
          <note>
            Det gjorde vi också. Vi hade en förträfflig ordförande i Björn
            von Sydow, och vi var rörande överens om vad som skulle göras.
            Men av någon outgrundlig anledning i samband med sluttampen för
            ett och ett halvt år sedan ville Socialdemokraterna inte vara
            med och betala. Det är ingen bra idé, fru talman. Man måste betala
            räkningarna.
          </note>
          <note>
            Sedan blev det lite olika krumbukter och piruetter, och sedan
            var So ­ cialdemokraterna i augusti förra året beredda att tillsammans
            med Libe ­ ralerna och Centern göra en upptrappning med 5 miljarder
            fram till 2025.
          </note>
          <note>
            Sedan kom det en annan historia med oundvikligheter; det fattades
            pengar. Det är viktigt att ta upp en hörnpelare här. Jag tror
            att det flesta förstår att riva ned någonting går snabbt men att
            bygga upp en försvarsförmåga igen tar tid. Det måste finnas ett
            tioårsperspektiv.
          </note>
          <note>
            Här finns vår kritik. Kristdemokraterna har tillsammans med Moderaterna
            en reservation. Den går ut på att kunna betala för de försvarsförmågor
            vi är överens om, det vill säga fram till 2025, men för tiden
            fram till 2030 fattas motsvarande 35 miljarder. Det är inte bra.
            I det omvärldsläge som jag inledde med att ta upp har Sverige
            inte råd med underfinansierade försvarsbeslut eller förseningar.
          </note>
          <note>
            Jag har ett par grundläggande frågor att ställa till regeringen.
            Om vi är överens om vad som krävs och vad det kostar, varför vänta
            med att ge besked om finansieringen? Varför ska vi vänta tre år
            i stället för att ge besked i dag? Det är ingen bra idé, och det
            stärker inte vår trovärdighet.
          </note>
          <note>
            Detta är vår kritik mot det beslut som ska fattas. Därför har
            vi reserverat oss, och vi hoppas få stöd för en finansiering fullt
            ut så att det går att genomföra försvarsbeslutet utan förseningar.
            Sverige har inte råd med ett underfinansierat försvarsbeslut eller
            med förseningar. Vi måste göra vårt.
          </note>
          <note>
            Jag vill också påpeka att ett Natomedlemskap är av yttersta vikt.
            Det pratade vi om i den förra debatten. Ett medlemskap skulle
            stärka vår trygghet, hjälpa vår omvärld och ge förutsägbarhet,
            precis som utredaren Krister Bringéus fastslog i sin utredning
            för fyra år sedan.
          </note>
          <note>
            Det är viktigt att se fakta. Sverige är det land runt Östersjön
            som satsar minst på försvaret sett till bnp. Det är inte hållbart,
            och det funkar inte. Det kommer inte att funka. Därför har Kristdemokraterna
            tillsammans med flera andra partier fastslagit att Sverige måste
            gå upp mot 2 procent, och senast 2030 ska det ha inträffat. Då
            finns möjlighet att fullt ut finansiera det militära försvaret
            och det civila försvaret.
          </note>
          <note>
            Det civila försvaret är två sidor av samma mynt. Det är jätteviktigt
            att bygga ut det civila försvaret. Jag kan ta upp några exempel
            på kritik, till exempel beredskapspolisen. Vi tycker att det är
            dumt att beredskapspolisen kan användas enbart vid krig. Vi bör
            kunna anlita den vid kriser som en extraresurs.
          </note>
          <note>
            Sedan var det frågan om ett cybersäkerhetscenter. Vi har stridit
            för detta, men vi tycker inte om att fyra myndigheter ska dela
            på ledarskapet. Det blir inte bra. Vi vill ha det precis som i
            Storbritannien; The National Cyber Security Centre , som är världsledande
            på sitt område. Där är det en myndighet som är fodervärd och tar
            befälet. Att det nu blir något slags konsensuspolitik är inte
            bra för något så viktigt som cybersäkerhet. Det har varit fragmenterat
            under alldeles för många år, och detta måste stärkas. Det gäller
            att få en säker marknadsplats. Det är i dag alldeles för lätt
            att få Sverige på fall i fråga om cybersäkerhet, och därför är
            det en brist att regeringen har visat en senfärdighet i ledarskapet
            i den frågan.
          </note>
          <note>
            Sedan är det förslaget om att införa ett totalförsvarsdepartement.
            Vi vill att Försvarsdepartementet ska få huvudansvaret för hela
            totalförsvaret, inte att det som nu ska vara uppdelat på flera
            olika departement. Blir det en kris, eller i värsta fall krig,
            måste det vara en tydlig ordergivning. Det var också något som
            Försvarsberedningen hade med i sitt förslag. Detta finns med i
            vår kritik.
          </note>
          <note>
            Låt mig sammanfatta. Omvärldsläget är tuffare. Vi får inte göra
            om tidigare gjorda neddragningar. Det beslut som vi ska fatta
            i morgon efter dagens diskussion och vår kritik gäller att regeringen
            inte har för avsikt att lägga till de pengar som krävs långsiktigt
            för de förmågor som pekas ut. Det är inte bra, och det riskerar
            att bli förseningar. Det har vi inte råd med.
          </note>
          <note>
            Sedan är det vår kritik mot det civila försvaret.
          </note>
          <note>
            Alla dessa frågor är viktiga. Vi måste bygga ett försvar som
            skapar trygghet åt oss och omvärlden.
          </note>
          <note type="speaker">
            Anf. 90 ROGER RICHTHOFF (SD) replik:
          </note>
          <note>
            Fru talman! Jag har några enkla frågor.
          </note>
          <note>
            Vi är för att samordna mellan de fyra myndigheterna. Den frågan
            har ledamoten redan svarat på. Vi anser att det är viktigt att
            samverka, och det är bra. Men någon måste i slutändan fastslå
            vad som ska göras. Då får man samverka för att nå chefens mål.
          </note>
          <note>
            Låt mig ta upp en annan fråga i stället. Vi har sagt att det
            behövs ytterligare en militärhögskola. Vi har föreslagit Boden.
            Varför just Boden? En viktig parameter är att det måste finnas
            värnpliktiga, skolor och lokaler. Hur ser Mikael Oscarsson på
            att placera en högskola i den norra delen av Sverige?
          </note>
          <note>
            Hur ser Mikael Oscarsson och KD på att myndighetschefer tillsätts
            efter partibok, inte efter kompetens? Nu kan det vara ett sammanträffande,
            men det handlar alltså om att tillsätta myndighetschefer efter
            kompetens och inte efter partibok.
          </note>
          <note type="speaker">
            Anf. 91 MIKAEL OSCARSSON (KD) replik:
          </note>
          <note>
            Fru talman! Först var det en fråga om samverkan. Jag redogjorde
            för den kritik vi har. Kristdemokraterna och jag själv har varit
            engagerade för att stärka cyberförsvaret. Vid studiebesök med
            Försvarsberedningen i oli ­ ka länder har jag försökt att inhämta
            uppgifter. Det har visat sig att Sverige är det enda land som
            har det så uppsplittrat mellan olika myndigheter. I dag är det
            sju myndigheter som delar på ansvaret. Det blir inte bra. Ansvaret
            hamnar mellan stolarna.
          </note>
          <note>
            Vi har föreslagit ett nationellt cybersäkerhetscenter. Det kommer
            nu, men problemet är att man försöker ha flera olika ledare samtidigt.
            Det är inte bra. Någon behöver vara fodervärd, ta befälet. Oavsett
            det behövs en ordförande. Det är vår kritik mot regeringen.
          </note>
          <note>
            När det gäller frågan om personalförsörjningen är den ju en utmaning.
            Det var den information vi fick från Försvarsmakten för bara någon
            vecka sedan. Det finns utmaningar, så det behöver vi på olika
            sätt stärka upp. Sedan vet jag inte om svaret är att det behöver
            vara exakt lokalisering. Det är jag inte beredd att ge mig in
            på.
          </note>
          <note>
            Den sista frågan får nog Roger Richthoff hjälpa mig på traven
            med. Vad är det för myndighetschefer han tänker på som i dag är
            utsedda med partibok? Jag tycker att det är helt uteslutet att
            det ska vara så. Kan du inte utveckla vilka det är, Roger Richthoff?
            Topp tre, kanske, av de värsta utnämningarna? Eller topp fem?
            Du kanske har en tio-i-topp-lista? Det vore intressant att höra
            i så fall. Sedan kanske jag kan utveckla svaret.
          </note>
          <note type="speaker">
            Anf. 92 ROGER RICHTHOFF (SD) replik:
          </note>
          <note>
            Fru talman! Jag svarar gärna på den frågan. Det som oroar mig
            är att chefen för MSB utsågs efter en lång rad uppdrag och resultaten
            av dem. Jag tar det som ett exempel.
          </note>
          <note>
            När man ska söka chefer till myndigheter bör man ställa någon
            form av krav på vad de ska kunna. Det kan man ha ändå, men de
            bör också ha en bakgrund som borgar för det. Principen för att
            tillsätta myndighetschefer blir i sin förlängning ofta att myndighetschefen
            tillsätter sina chefer. Det måste inte vara fel. Det måste inte
            vara korruption. Men det leder tanken till hur man själv gör.
          </note>
          <note>
            Alla vi som har drivit företag med många anställda ser en skillnad
            här. När man startar företaget – även utomlands, även i Ryssland
            – startar man företaget med de närmaste som man känner och som
            är pålitliga och kunniga. Men när företagen växer söker man kompetens
            som man behöver.
          </note>
          <note>
            Likadant är det här. Gör man inte detta utan tänker att ”han
            är ganska duktig, och hon är ganska duktig”, då leder det till
            att man skapar en grupp i en myndighet som är i total avsaknad
            av tjänstemannaansvar. Ingen tar ansvar. Det är ett exempel på
            hur man viker undan från ansvaret, och det ser vi tydligt i dag.
          </note>
          <note>
            Myndighetscheferna måste stå starka, och de ska inte vara beroende
            av en partibok. Det är det jag menar, och jag tog MSB som exempel.
          </note>
          <note type="speaker">
            Anf. 93 MIKAEL OSCARSSON (KD) replik:
          </note>
          <note>
            Fru talman! Det här är något som den borgerliga regeringen var
            väldigt noga med. Ta till exempel detta med landshövdingar – där
            fördes det in att det skulle minsann inte bara vara partibok,
            utan om man var en duktig chef på andra områden skulle man kunna
            bli landshövding. Det är ett fundament.
          </note>
          <note>
            Sedan hade jag kanske förväntat mig en längre lista. När allt
            kommer omkring kanske det var bara en utnämning. Jag ska säga
            att hade jag varit statsminister hade jag nog inte låtit den dåvarande
            rikspolischefen gå vidare till MSB. Men så blev det.
          </note>
          <note>
            Generellt sett är det av yttersta vikt att vi hela tiden utnämner
            personer efter den duglighet de har för den uppgift de ska utföra.
            Det måste v ara en bas i en demokrati.
          </note>
          <note type="speaker">
            Anf. 94 ALLAN WIDMAN (L):
          </note>
          <note>
            Fru talman! Som ledamot av Sveriges riksdag är det fjärde gången
            jag är med och förlossar ett försvarsbeslut. Som flera varit inne
            på har det varit en lång grossess den här gången. Om några veckor
            är det jämnt fyra år sedan Försvarsberedningens arbete påbörjades.
            Värkarbetet, fru talman, har varit både svårt och utdraget. Det
            har tillförts både dropp och smärtlindring. Men till slut, i september,
            såg totalförsvarspropositionen äntligen dagens ljus.
          </note>
          <note>
            Nu sitter kanske regeringen och funderar på om man efter voteringen
            i morgon ska få ensam vårdnad om det som har producerats. Jag
            vill redan här och nu försäkra regeringen om att vårdnaden kommer
            att bli gemensam. Det finns alla skäl för den här kammaren att
            natt och dag vaka över den nyss tillblivna telningen.
          </note>
          <note>
            För ett par dagar sedan på Twitter gick en förutvarande försvarsminis
            ­ ter ut och gjorde sin egen tolkning av försvarsbeslutet. Han
            menade att satsningarna på armén gör att vårt skalförsvar, det
            vill säga våra fjärrstridskrafter, utarmas. Han menade att följden
            skulle bli att vi för kriget in på egen, svensk, mark.
          </note>
          <note>
            Fru talman! Det är min uppfattning att den förutvarande försvarsministern
            har fel – dubbelt fel.
          </note>
          <note>
            Vi fortsätter lägga huvudparten av våra materielanslag på stridsflyg
            och ubåtar. Så kommer det att förbli under avsevärd tid, bedömer
            jag. Men det faktum att vi nu satsar en del på vår oanständigt
            lilla armé har väldigt stor betydelse.
          </note>
          <note>
            Det finns inget som är så krigsavhållande som en armé av anständig
            kompetens och storlek. Vi har sett i väpnade konflikter de senaste
            20 åren hur stormakterna hemskt gärna skickar sina örlogsfartyg
            och sitt stridsflyg. Men de vill inte gå in på marken. Sådana
            operationer kräver helt andra ledtider och är förenade med mycket
            stora risker och kostnader.
          </note>
          <note>
            Därför behöver armén växa och bli större. Vi går i detta försvarsbeslut
            från 24 kanoner till 72. Det innebär fortfarande att Sverige har
            färre kanoner än stridsflygplan. Det är en helt unik mix – inget
            annat land på jorden ser ut på det här sättet, och man kan ju
            fundera över skälen till att det är så.
          </note>
          <note>
            I det sammanhanget vill jag säga något apropå Niklas Karlssons
            kommentar att om Finland bestämmer sig för Gripen ska vi göra
            det bästa operativa samarbete vi kan. Jag vill ta tillfället i
            akt att säga att även om Finland inte väljer Gripen är det min
            uppfattning att vi ska skaffa oss det bästa operativa samarbete
            vi kan.
          </note>
          <note>
            Fru talman! Försvarsmakten tillförs 200 miljarder extra under
            20-talet. Det är det som redan nu är beslutat. Totalt uppgår försvarsanslaget
            fram till 2030 till drygt 800 miljarder.
          </note>
          <note>
            Som folkvald känner jag alltid en stor oro när myndigheter snabbt
            tillför stora resurser. Det är viktigt att vi vakar över kostnadseffektivitet
            och rationalitet.
          </note>
          <note>
            Liberalerna har inför det här beslutet slagits för bland annat
            att en ny anslagsfinansierad myndighet ska inrättas vars enda
            uppgift är att granska, följa upp och utvärdera vårt totalförsvar,
            både det militära och det civila. Den ska startas senast den 1
            januari 2023 och kommer att väsentligt förbättra både regeringens,
            antar jag, och riksdagens uppföljning.
          </note>
          <note>
            Vi har också med detta totalförsvarsbeslut fått tillbaka något
            som kallas objektsramar. De ska finnas för undervattensförmågan
            och för stridsflyget. Objektsramar fanns en gång i tiden, ända
            fram till slutet av 90-talet. De innebär att man sätter en yttersta
            prislapp för dessa två förmågor, och ska den prislappen rubbas
            på något sätt måste regeringen få riksdagens godkännande för det.
          </note>
          <note>
            Vi inför också en princip om design-to-cost. Det vill säga att
            den ekonomi som är avdelad för en verksamhet eller för ett materiellt
            objekt, den gäller. Riskerar man att hamna i fördyringar eller
            förseningar, vilket är samma sak, ska man hitta finansiering inom
            den berörda verksamheten – inom den berörda försvarsgrenen, säger
            jag för att vara extra tydlig.
          </note>
          <note>
            Som flera varit inne på har vi också en kontrollstation efter
            valet 2022. Det är då vi ska fatta beslut om ekonomiska ramar
            för perioden 2026 − 2030. Liberalerna, och såvitt jag förstår
            även Centerpartiet, vill att vi ska fortsätta resan mot 2 procent.
            Jag bedömer, fru talman, att det nästan oavsett valutgång kommer
            att finnas en majoritet för det i denna kammare.
          </note>
          <note>
            Den 30 augusti skrev tre borgerliga partier en ganska uppmärksammad
            DN Debatt-artikel med angivande av vad man ville genomföra, det
            vill säga helheten i Försvarsberedningens rapport Värnkraft .
            Varenda en av de punkterna, fru talman, finns nu med i den principöverenskommelse
            som ligger till grund för totalförsvarspropositionen. Enda skillnaden
            är att finansieringen åren 2026–2030 får vänta med beslut till
            efter valet 2022. Det tycker jag, fru talman, när jag ser det
            så här i efterhand, är ett mycket gott facit av det arbete som
            har skett.
          </note>
          <note>
            Och det ska väl sägas: Socialdemokraterna står nu här och säger
            att de tillför resurser, men det var väldigt svårt att få Socialdemokraterna
            med på vagnen i budgetbeslutet 2018. Det var väldigt svårt att
            pressa fram ram ­ ökningarna på 25 miljarder i augusti 2019. På
            sluttampen fick vi närmast krama ur regeringen de sista 13 miljarderna
            som också tillförs. Man har, fru talman, i stort sett varit emot
            varenda krona i förstärkning.
          </note>
          <note>
            Jag ska ta det avslutande fort. När det gäller vinsthemtagningar
            på det civila försvarsområdet får vi nu en bred utredning om personalförsörjning
            för civilförsvaret, innehållande även civilplikt. Vi har en ingång
            som innebär att väg- och vattenbyggnadskåren samt byggnads- och
            reparationsberedskapen ska återinföras. Den fanns under kalla
            kriget och hade stor betydelse. Vi får dessutom en utredning om
            en polisiär förstärkningsresurs. Det är dock inte avgjort ännu,
            Mikael Oscarsson, om den kan användas även i kristid eller inte.
          </note>
          <note>
            Det är också viktigt för mig, fru talman, att vi nu har en rekommenda
            ­ tion till alla svenska medborgare att kunna klara sin egen försörjning
            under en veckas tid vid en kris. Det är ett viktigt steg.
          </note>
          <note>
            Med det yrkar jag bifall till reservation 4 och 54.
          </note>
          <note type="speaker">
            Anf. 95 JANINE ALM ERICSON (MP):
          </note>
          <note>
            Fru talman! Jag har i dag drabbats lite av något som har att
            göra med det jag hade tänkt prata om, nämligen informationssäkerhet.
            Jag hade nämligen skrivit mitt anförande till den här debatten
            i ett Google Docs-dokument, som för ett tag sedan helt raderades
            medan de hade problem. När jag fick tillbaka min uppkoppling och
            kom åt systemet visade det sig att nästan allt var raderat. Jag
            hade skrivit ett ganska långt anförande, men nu får jag kommentera
            lite kortare i stället.
          </note>
          <note>
            De förstärkningar som görs i propositionen behövs, speciellt
            på det civila försvaret. I den förra debatten om säkerhetspolitiken
            pratade jag gans ­ ka mycket om en breddad hotbild, och den vill
            jag understryka även nu. Jag kommer inte att gå in lika mycket
            på det jag såg som de stora fördelarna i det vi nu gör i det militära
            försvaret, och jag kommer inte heller att gå in så mycket i detalj
            på det civila försvaret. Jag tänker dock säga några ord om några
            punkter som jag vill understryka, som vi tycker är extra viktiga
            och som annars kanske riskerar att gå något under radarn.
          </note>
          <note>
            Det är flera som har pratat om cybersäkerhetscentret här. Jag
            vill understryka att vi också tycker att det är otroligt viktigt
            att vi nu har ett sådant arbete på gång och att det finns en stor
            kraft bakom det. På detta område ser vi att mycket av framtidens
            hot kan komma att utvecklas, och då måste vi också ha ett rimligt
            försvar att möta det med.
          </note>
          <note>
            En annan del är det psykologiska försvaret, med allt vad det
            innebär, mot fake news, påverkan på valsystem och andra delar
            som gör att vi inte kan nå den robusthet som vi annars skulle
            kunna få. Den satsning som här finns på det psykologiska försvaret
            är mycket bra.
          </note>
          <note>
            En annan sak som vi behöver understryka är förbättringen av beredskapslager
            och den inhemska produktionen. Det gäller livsmedel, material,
            bränsle och energi. Pandemin har visat hur sårbara vi är för olika
            sorters störningar. Vi har förlitat oss på att vi kan få hjälp
            av andra när kris kommer. Om andra också drabbas av samma kris,
            som nu med coronan, ser vi att det blir en väldig kamp om resurser.
            Då måste vi helt enkelt se till att kunna klara mer själva.
          </note>
          <note>
            Ett av målen för det militära försvaret är nu också att kunna
            bistå samhället med resurser och arbete vid andra typer av kriser.
            Det är otroligt viktigt, vilket jag också tog upp i den förra
            debatten, att vi nu använder de resurser som vi satsar på rätt
            sätt. Därför säger vi från Miljöpartiet att det är viktigt att
            vi försöker ha en flexibilitet och att man kan stärka upp där
            det behövs – inte bara att det är det civila försvaret som måste
            stärka det militära utan också tvärtom.
          </note>
          <note>
            Här finns det ett arbete som är påbörjat. Både när det gäller
            bränderna och när det gäller pandemibekämpningen har försvaret
            gått in och hjälpt till – med brandbekämpning, fältsjukhus och
            så vidare. Detta är en väldigt bra sak att fortsätta utveckla.
          </note>
          <note>
            Vi ser också hur de kraftiga förstärkningarna av det civila försvaret
            måste fortsätta. Bland annat gör situationen i sjukvården just
            i dessa dagar det väldigt tydligt att vi behöver ha en organisation
            som faktiskt klarar de utmaningar som vi kan ställas inför.
          </note>
          <note>
            Den breddade hotbilden innebär också mer utsatthet för klimatförändringarna.
            Jag var inne lite grann på bränderna och hjälpen med dem. Här
            måste vi också se i det större säkerhetspolitiska perspektivet
            hur viktigt det är att vi hjälps åt och ser att det behövs betydligt
            mer för att möta det hotet.
          </note>
          <note>
            I det ingår också att även Försvarsmakten måste bidra till Sveriges
            mål att bli ett fossilfritt välfärdsland. Vi ser utvecklingen
            av inhemsk energiproduktion som ett viktigt steg för att Försvarsmakten
            ska kunna komma fram där.
          </note>
          <note>
            Slutligen vill jag bara säga att det är bra att den här propositionen
            nu läggs på riksdagens bord så att vi kan börja arbetet med ett
            nytt och starkare totalförsvar. Framtidens hot måste mötas, och
            det gör vi med bättre beredskap och internationella samarbeten
            för mer frihet, demokrati och mänskliga rättigheter.
          </note>
          <note>
            Därmed yrkar jag bifall till utskottets förslag i betänkandet
            men också till vår reservation 10 under punkt 6.
          </note>
          <note type="speaker">
            Anf. 96 ROGER RICHTHOFF (SD) replik:
          </note>
          <note>
            Fru talman! Min första fråga till Miljöpartiet är: Vad är skälen
            till att Sverige har två Herculesplan stående i Cambridge i England?
            Enligt uppgift har de stått ute i väder och vind i ett par år.
            Vad är skälen till det?
          </note>
          <note>
            Nästa fråga är: Vem anser Miljöpartiet ska ha huvudansvaret för
            utbildning av till exempel lokalförsvarsskytteförband, om det
            nu blir något sådant?
          </note>
          <note type="speaker">
            Anf. 97 JANINE ALM ERICSON (MP) replik:
          </note>
          <note>
            Fru talman! Jag måste tyvärr säga att jag inte har något svar
            på Roger Richthoffs frågor. Som Hanna Gunnarsson tidigare i den
            här debatten konstaterade är det målsättningar, budget och ramar
            som politiken ska stå för. Innehållet är det myndigheterna som
            ansvarar för, enligt de mål som vi har satt upp.
          </note>
          <note>
            Därför har jag inte något svar på var vi har våra Herculesplan
            och varför ell er vem som ska ha huvudansvaret för det ena eller
            det andra när det gäller detta.
          </note>
          <note>
            Det ska tilläggas också att jag är lite för mycket av en inhoppare
            i den här debatten i dag för att ha den djupa kunskapen som kanske
            hade krävts för att svara på de här detaljerade frågorna.
          </note>
          <note type="speaker">
            Anf. 98 ROGER RICHTHOFF (SD) replik:
          </note>
          <note>
            Fru talman! Det är helt okej. Det är helt okej att inte kunna
            svara när man hoppar in så här. Det är inte lätt att svara på
            de här frågorna, och jag ska ställa dem till försvarsministern
            senare också – då är de redan kända.
          </note>
          <note>
            Jag ställer inte mina andra frågor heller nu, för min avsikt
            är inte att försöka vara lustig här eller sätta er på pottan på
            något sätt. Jag stryker alltså de andra frågorna jag hade tänkt
            ställa.
          </note>
          <note type="speaker">
            Anf. 99 JANINE ALM ERICSON (MP) replik:
          </note>
          <note>
            Fru talman! Jag hoppas att Roger Richthoff kan få bättre svar
            av försvarsministern.
          </note>
          <note type="speaker">
            Anf. 100 PÅL JONSON (M) replik:
          </note>
          <note>
            Fru talman! Janine Alm Ericson nämner beredskapslager. Det är
            en del av det civila försvaret. Den kritik som vi har haft från
            oppositionens sida när det gäller det civila försvaret är tyvärr
            att regeringen har kört fast i ett antal utredningar och att man
            blir svaret skyldig när man lämnar den här propositionen.
          </note>
          <note>
            Jag tror att det är fem större utredningar som regeringen har
            lagt fram. Bland annat hade man en om näringslivets roll i totalförsvaret
            som pekade på de saker man inte kunde göra när det gällde statsstöd
            och konkurrens ­ neutralitet.
          </note>
          <note>
            En annan sådan stor utredning, som nu tyvärr ligger framför oss,
            är den om hela utformningen av det civila försvaret, alltså Barbro
            Holmbergs utredning. Vi hade varit väldigt betjänta av att ha
            den utredningen i dag för att faktiskt kunna besluta om den här
            propositionen , om vi ska ha sektorsansvariga myndigheter, civilområden
            och civilbefälhavare. Jag tycker att ett av problemen med den
            här propositionen är att den är lös i kanterna när det gäller
            utformningen av och själva skelettet i det civila försvaret.
          </note>
          <note>
            Men man har också tittat på beredskapslager, och det är ytterligare
            ett område där regeringen verkar utreda sig fram. Jag har förstått
            att man har beställt och fått en mycket gedigen förstudie från
            FOI på 180 sidor. Den pekar på att det är brådskande att införa
            de här beredskapslagren.
          </note>
          <note>
            Jag undrar om Janine Alm Ericson har någon kommentar till det.
            Nu verkar det som att man inte kommer att besluta om beredskapslagren
            förrän efter valet.
          </note>
          <note>
            Det andra jag skulle vilja fråga om är cybersäkerhetscentret
            . Om det nu är så viktigt som Janine Alm Ericson påstår – jag
            delar den uppfattningen – varför har man då bara gett myndigheterna
            hälften så mycket pengar som de har begärt för detta? Och varför
            tog det över ett år för regeringen att återkomma med anvisningar
            till myndigheterna om hur centret ska vara utformat?
          </note>
          <note type="speaker">
            Anf. 101 JANINE ALM ERICSON (MP) replik:
          </note>
          <note>
            Fru talman! Tack för frågorna, Pål!
          </note>
          <note>
            Jag börjar med den sista frågan om cybersäkerhetscentret. När
            det gäller den måste jag också tyvärr säga att jag inte har tillräcklig
            kunskap om bakgrunden. Däremot tyckte jag att Niklas Karlsson
            svarade på detta på ett väldigt bra sätt.
          </note>
          <note>
            Vi är överens om en hög ambition och att det här är otroligt
            viktigt, och så får vi se hur vi utvecklar det framåt. Jag hoppas
            verkligen att vi kan enas om en bra väg och se till att vi får
            bra kraft i arbetet, för som sagt är vi alla överens om detta.
          </note>
          <note>
            När det gäller det civila försvaret och att man hade önskat att
            det fanns med underlag till den här totalförsvarspropositionen
            håller jag helt med. Det är en jätteviktig del. Även det militära
            försvaret har sagt att om vi inte får fram bättre och mer resurser
            till det civila försvaret kommer inte alla de pengar som är tilldelade
            att kunna användas på bästa sätt. De här två delarna är ömsesidigt
            beroende av varandra. Det ska vi verkligen ha med oss.
          </note>
          <note>
            Samtidigt är det viktigt att vi inte går fram med förslag utan
            att ha ordentliga underlag. Vi tycker oftast om att bereda frågor
            för att veta vad det sedan är som vi ska besluta om. Oppositionen
            har också i den här delen kanske brutit lite mot det med sin Nato-option,
            men det pratade vi om i förra debatten.
          </note>
          <note>
            Jag tror fortfarande på att gedigen beredning är viktig för att
            vi ska göra rätt saker framåt .
          </note>
          <note type="speaker">
            Anf. 102 PÅL JONSON (M) replik:
          </note>
          <note>
            Fru talman! Det ankommer på regeringen att se till att utredningar
            kommer på plats, att de får tydliga direktiv och att de personalförsörjs
            så att vi verkligen kan få det underlag som vi är betjänta av.
            Jag kan bara beklaga att det underlaget, kopplat till själva utformningen
            av det civila försvaret, inte är på plats. Risken finns att vi
            kommer att gå i otakt, och det militära försvaret kommer inte
            att fungera om inte det civila gör det. Ett antal strukturfrågor
            ligger framför oss när det gäller det.
          </note>
          <note>
            Fru talman! Om jag utmanade Janine lite grann förut kan jag gå
            över på något där vi kanske kan enas .
          </note>
          <note>
            Miljöpartiet brukar prata mycket om den breddade hotbilden. Jag
            tycker mer om att prata om att vi står inför en flerdimensionell
            hotbild. I dag finns olika hot och risker – dels det väpnade angreppet
            som ska vara dimensionerande för försvaret, dels ett antal hot,
            risker och sårbarheter i en gråzon mellan den totala freden och
            det totala kriget.
          </note>
          <note>
            Från Moderaternas sida har vi sagt att vi behöver anpassa vår
            beredskapslagstiftning med utgångspunkt i den breddade hotbilden.
            Janine Alm Ericson vet att vi bara kan ha höjd beredskap vid krig
            och krigsfara. Det är de två rekvisiten som ligger till grund
            för att vi ska kunna använda fullmaktslagarna.
          </note>
          <note>
            Från Moderaternas sida, och faktiskt i linje med vad Johan Hirschfeldt
            skrev på DN Debatt, tycker vi att den här lagstiftningen kanske
            måste moderniseras. Vi går fram med ett sådant förslag i det här
            betänkandet . Vi säger att till exempel storskaliga naturkatastrofer
            – till exempel skogsbränder orsakade av klimatförändringar – terrorangrepp
            och olika typer av gråzonsscenarier gör att vi måste modernisera
            lagstiftningen.
          </note>
          <note>
            Nu vet jag att Miljöpartiet inte har stöttat det förslag som
            vi har lagt, men jag frågar ändå Janine Alm Ericson om hon är
            villig att se över rekvisiten för beredskapslagstiftningen, inklusive
            när man kan lägga in höjd beredskap bortanför krig och krigsfara.
          </note>
          <note type="speaker">
            Anf. 103 JANINE ALM ERICSON (MP) replik:
          </note>
          <note>
            Fru talman! Tack för frågan, Pål Jonson!
          </note>
          <note>
            Jag tror verkligen att det här är ett samtal som vi måste fortsätta
            ha och att vi också behöver få en beredning av den frågeställningen.
            Det är nu väldigt svart eller vitt, och det finns vissa saker
            som tydligt måste uppfyllas. Samtidigt ser vi ibland, inte minst
            nu under pandemin, att vi kanske hade behövt andra verktyg än
            de vi faktiskt har att tillgå.
          </note>
          <note>
            Jag kan inte ge något löfte om huruvida vi vill eller inte vill
            det framöver. Däremot vill jag gärna se ytterligare kunskapsunderlag
            när det gäller var vi i så fall skulle kunna hamna och om det
            skulle kunna göra att vår förmåga att stå emot kriser bättre ökar.
            Det tycker jag är en viktig väg framåt.
          </note>
          <note type="speaker">
            Anf. 104 Försvarsminister PETER HULTQVIST (S):
          </note>
          <note>
            Fru talman! Många försöker beskriva sin bild av historien och
            hur det ena och det andra har vuxit fram i de här sammanhangen.
            Jag kan bara konstatera att när vi kom till regeringsmakten började
            arbetet med att förbereda en proposition som handlade om att gå
            från den gamla insatsorganisationen i huvudsak inriktad på internationella
            militäroperationer till en satsning på nationellt försvar.
          </note>
          <note>
            Det som gjorts mellan 2016 och 2020 är att vi har brutit den
            nedåt ­ gående trenden inom Försvarsmakten som har pågått i många,
            många år. Det handlar om ett perspektiv på 20 − 25 år.
          </note>
          <note>
            Vi har stärkt bottenplattan med en mängd materiel, fordon, personlig
            utrustning med mera. Vi har återetablerat verksamhet på Gotland.
            Vi har tillfört kvalificerad materiel där till exempel det medelräckviddiga
            luftvärnssystemet Patriot är ett mycket tydligt exempel som nu
            är under leverans.
          </note>
          <note>
            Stridsflygssystemet Jas 39 E har utvecklats. Vi började med repeti
            ­ tionsutbildning av värnpliktiga och fortsatte därefter med grundutbildning.
            Aurora 2017 var den första stora försvarsmaktsövningen sedan början
            av 1990-talet där man kombinerade armé ‑ , flyg- och marin verksamhet.
          </note>
          <note>
            Det här är bara några huvudpunkter. Under dem finns enorma mängder
            detaljer som man kan utveckla resonemanget kring.
          </note>
          <note>
            Vi är betydligt bättre i dag än vad vi var 2014 och 2015. Vi
            har höjt den militära förmågan. Det handlar om en ekonomisk nivåhöjning
            2016 − 2020 på 10,5 miljarder. Totalt har vi tillfört 33 miljarder
            jämfört med budgetåret 2015. Vi tog alltså i förra försvarsbeslutet
            ett avgörande steg mot att lägga om hela verksamheten.
          </note>
          <note>
            Det finns tyvärr i debatten och i det som jag har hört hittills
            ett spår från en del borgerliga företrädare som vill förminska
            värdet av den satsning som vi nu genomför. Varför vill man spela
            ned och inte se den stora satsning som det här innebär? 27,5 miljarder
            är den största satsningen sedan 50-talet.
          </note>
          <note>
            Man kan naturligtvis föra ett resonemang om vem som har sagt
            vad i olika förhandlingsskeden. Jag tänker inte gå in på det,
            utan jag är glad åt att det finns en överenskommelse som fyra
            partier står bakom och som man nu är beredd att driva igenom ett
            beslut om i riksdagen. Det skapar en reell plattform som har betydelse.
          </note>
          <note>
            Det vi står inför nu är en avsevärd förmågehöjning. Det är en
            stor förmågeutveckling det handlar om under de kommande åren.
            Det tycker jag att man ska vara mån om att framhålla i olika sammanhang,
            därför att det är en bra signal till svenska folket, till Försvarsmakten
            men också till våra partner och de länder som är intresserade
            av utvecklingen i Sverige.
          </note>
          <note>
            Sedan är det sant att det tar tid att bygga militär förmåga.
            Försvarsmakten kommer att ha oerhörda utmaningar tillsammans med
            de övriga myndigheterna för att fullfölja intentionerna i det
            beslut som vi nu är beredda att fatta i Sveriges riksdag. Det
            kommer inte att bli någon enkel seglats. Vi kommer att ha utmaningar
            när det gäller ekonomi, personalförsörjning, materielsystem, leverans
            och utbildning.
          </note>
          <note>
            Att växa är inte alltid helt enkelt. Det har under åren som gått
            etablerats en ny kultur i Försvarsmakten där man kan hantera den
            typen av frågor. Men nu ställs det ytterligare på sin spets med
            de stora satsningar som sker.
          </note>
          <note>
            Jag har personligen många gånger upprepat att om vi nu bygger
            upp Försvarsmakten hoppas jag att vi i framtiden, även om den
            säkerhetspolitiska solen lyser lite mer, har förnuft nog att inte
            göra några drastiska neddragningar utan behålla det som vi har
            byggt upp på ett stabilt sätt, för det kan alltför snabbt komma
            andra dagar, och då står vi där. Jag tycker att det är viktigt
            att understryka detta, och det finns en bred uppfattning om att
            det ska gälla. Jag tolkar i alla fall en del inlägg på det sättet.
          </note>
          <note>
            De nya regementen a etableras på grund av geografiska, beredskapsutbildnings-
            och regionalpolitiska skäl . Norrlands dragonregemente, K 4, i
            Arvidsjaur etableras under perioden 2021–2025 och handlar om minst
            35 arbetstillfällen. Älvsborgs amfibieregemente, Amf 4, i Göteborg
            etableras 2021–2025 och handlar om minst 95 arbetstillfällen.
            Upplands flygflottilj, F 16, i Uppsala etableras 2021–2025 och
            handlar om minst 10 arbetstillfällen. Bergslagens artilleriregemente
            i Kristinehamn med Villingsberg som skjutfält handlar om minst
            125 jobb, etableras 2021–2025 och fullföljs i intervallet 2026–2030.
            Västernorrlands regemente, I 21, i Sollefteå med utbildningsstart
            i Östersund handlar om 125 arbetstillfällen i Sollefteå och minst
            40 i Östersund, etableras 2022 och fullföljs i intervallet 2026–2030.
            Dalregementet I 13 i Falun, minst 125 arbetstillfällen, etableras
            2022 och fullföljs i intervallet 2026–2030.
          </note>
          <note>
            Det finns naturligtvis tydliga skäl bakom dessa etableringar.
            Etabler ­ ingen av K 4 Arvidsjaur motiveras med den utökade grundutbildning
            som följer av organisering av två norrlandsjägarbataljoner. Amfibieregementet
            handlar om den permanenta närvaron på v ästkusten av viktiga operativa
            skäl, inte minst för att skydda stora hamnområden. Upplands flygflottilj
            ger en bas för permanent placering av stridsflyg så småningom.
            Dalregementet och Västernorrlands regemente etableras i kombination
            av geografiska skäl och beredskapsskäl.
          </note>
          <note>
            Återinrättandet av Bergslagens artilleriregemente i Kristinehamn
            och Villingsberg har kopplingar till ansvaret för utbildning av
            två till tre artilleribataljoner för brigaderna i södra Sverige.
            Vi har tidigare i debatten också pekat på Östersund och Sollefteå
            som en del i förbindelsen till Trondheim. Det finns också den
            typen av aspekter på Dalregementsetableringen.
          </note>
          <note>
            Den ekonomi som är anslagen till hela den här försvarssatsningen
            går över att vi satsar på brigadformatet, påbörjar utveckling
            i divisionsformatet och utökar artilleriet. Vi har sex stridsflygdivisioner.
            Vi går från fyra till fem ubåtar. Vi gör omfattande investeringar
            i korvettsystemen. Vi har robotluftvärn på korvetterna och stärker
            därmed luftförsvarsförmågan. Vi har långräckviddig markmålsbekämpningsförmåga.
            Det är en lång rad sådana här delar som ingår i beslutet.
          </note>
          <note>
            Klarar vi då det här ekonomiskt? Budgeten bygger ju på Försvarsmaktens
            och myndigheternas analyser. Vi har verkligen ansträngt oss djupt
            för att få fram siffror som vi tror håller. Så här långt kan vi
            se att den ekonomi som ligger till grund för detta är solid och
            fungerande och att man kan hantera de här frågorna.
          </note>
          <note>
            Däremot är det inte korrekt när man säger att när det ligger
            en massa andra saker i intervallet 2030 som inte är finansierade
            tyder det på någon sorts underfinansiering. Det står så här på
            sidan 30 i propositionen: Om den ekonomiska ramen höjs 2026–2030
            ska Försvarsberedningens rapport Värnkraft i sin helhet genomföras,
            och medlen ska användas till att förverkliga nedanstående åtgärder.
            Sedan följer 17 punkter.
          </note>
          <note>
            Det som ligger med i planen för 2021–2025 är kopplat till den
            finansiering som sträcker sig till 2025–2030. Däremot finns det,
            som en talare inledningsvis pekade på, sådant som kräver extra
            finansiering, vilket står i propositionen. Det tycker jag att
            man ska vara hederlig nog att redovisa, så att man inte ger en
            bild av att det inte finns någon linje på den här punkten.
          </note>
          <note>
            Sedan är det ingen regering som har kunnat svära sig fri från
            för ­ dyring ­ ar och materielutmaningar. Men man måste ha förmåga
            att tackla sådana problem när de kommer.
          </note>
          <note>
            En myndighet ska följa upp Försvarsmakten. Vi har också lagt
            ned mycket jobb på ekonomistyrningen i Försvarsmakten. Vi vidtar
            olika åtgärder hela tiden när det gäller uppföljningar, och Försvarsmaktsledningen
            tar de ekonomiska utmaningarna på stort allvar. Det kan jag bestämt
            lova er. Myndighet och departement har återkommande pratat om
            detta.
          </note>
          <note>
            Det här beslutet är genomräknat. Det står på en bra grund. Sedan
            kan ingen gardera sig mot alla eventualiteter som uppkommer. Men
            vi har både under resan fram till försvarsbeslutet och genom erfarenheter
            sedan tidigare fått utmaningar som vi har varit tvungna att på
            olika sätt hantera. Det känner ledamöterna till. Har man som regering
            inte förmåga att ta tag i den typen av problem blir det väldigt
            svårt. Men det är också omöjligt att i kristallkulan se allt som
            ska hända i en framtid.
          </note>
          <note>
            Vi har försökt att arrangera det här nu så långt det går med
            olika typer av åtgärder. Och jag kan nog säga att inget försvarsbeslut
            har omfattats av så mycket av restriktioner och analyser och har
            så pass mycket med sig av uppföljningsmekanismer som det här.
            Vi har också en kontrollstation 2023 med en koppling till Försvarsberedningen.
            Då får vi utvärdera hur detta ser ut. Sedan tillkommer en ny försvarsberedning
            som ska jobba med ett nytt försvarsbeslut 2025. Det ska gälla
            under åren 2026–2030.
          </note>
          <note>
            Jag är glad över det vi nu har som ett underlag och det beslut
            som står i begrepp att fattas. Det här kommer att innebära mycket
            för den militära förmågan i Sverige. Det kommer att vara en tydlig
            signal till omvärlden om att vi tar situationen på allvar. Jag
            är glad över att det finns ett antal partier som är beredda att
            ta ansvar för att vi ska komma vidare i dessa viktiga frågor.
          </note>
          <note type="speaker">
            Anf. 105 ROGER RICHTHOFF (SD) replik:
          </note>
          <note>
            Fru talman! Nu dödade försvarsministern min första fråga. Jag
            hade velat att försvarsministern lämnade en ytterligare kommentar
            om kontrollstationen och utvecklade det hela. Men nu nämnde försvarsministern
            det. Finns det något ytterligare att säga om det?
          </note>
          <note>
            Sverigedemokraterna undrade annars om kontrollstationen kommer
            att kunna tillföra medel efter 2025. Finns det en sådan option?
            Är det möjligt? Vi tror att det är tveksamt. Detta var min första
            fundering.
          </note>
          <note>
            Det finns även mindre betydelsefulla frågor men som på sikt ändå
            är viktiga.
          </note>
          <note>
            Vi ska nu utbilda förband i Sollefteå och Falun. Vi tycker att
            det ska vara brigadförband i Falun och eventuellt lokalförsvarsskyttebataljoner
            eller skyttebataljoner i Sollefteå. Oavsett vad det blir för förband
            undrar vi var ansvaret för utbildningen ska ligga. Vi anser att
            detta bör ligga på arméchefen. Skälet till det är att militärdistriktens
            chefer och personal inte har några instruktörer. De får begära
            sådant från armén för att kunna utbilda. Därför bör ansvaret enligt
            vår uppfattning ligga där. Vad är minis ­ terns uppfattning, om
            han har någon?
          </note>
          <note>
            Det finns något annat som oroar mig lite grann. Många säger att
            spänningarna har ökat, och därför ska vi öka försvaret. Man kan
            inte förneka att regeringen gör stora satsningar på försvaret.
            Men ska vi rasera försvaret igen om det skulle bli lugnare i omvärlden?
            Eller ska vi bibehålla ett starkt försvar över tid?
          </note>
          <note type="speaker">
            Anf. 106 Försvarsminister PETER HULTQVIST (S) replik:
          </note>
          <note>
            Fru talman! Jag vet inte hur många gånger jag av eget initiativ
            har svarat på den sista frågan. Senast i mitt anförande tog jag
            upp att om vi nu bygger upp försvaret ska vi försöka behålla det
            stabilt och inte dra ned bara för att den säkerhetspolitiska solen
            tillfälligtvis lyser lite bättre. Detta har jag sagt många gånger,
            och jag kommer att säga det igen. Det är ett väldigt viktigt förhållningssätt
            inför framtiden då det tar så lång tid att bygga upp militär förmåga.
            Dessutom kan det svänga snabbt.
          </note>
          <note>
            Vad gäller frågan om kontrollstationen och om den kan tillföra
            medel tänker jag inte föregripa en sådan diskussion. Däremot är
            det viktigt att det finns en kontrollstation för att vi ska se
            om utvecklingen håller rent verksamhetsmässigt, organisatoriskt,
            verkställighetsmässigt och ekonomiskt. När man har alla dessa
            parametrar får man föra en diskussion om vad vi då ska göra. Kanske
            klarar Försvarsmakten detta inom den plan som man kommer att redovisa.
            Jag föregriper alltså inte den ekonomiska frågan beträffande kontrollstationen.
          </note>
          <note>
            Vad gäller frågan om ansvaret för att genomföra verksamheten
            i Sollefteå och Falun är tanken att det hela ska starta 2022.
            När de ska genomföra sin trupputbildning måste ansvaret ligga
            på det enskilda regementet. Det finns förstås ett samlat arméansvar
            för att all verksamhet genomförs enligt de intentioner som finns
            i planeringsanvisningar och direktiv från Försvarsmaktens ledning.
            Allt detta ligger på olika nivåer i Försvarsmaktens organisation.
          </note>
          <note type="speaker">
            Anf. 107 ROGER RICHTHOFF (SD) replik:
          </note>
          <note>
            Fru talman! Jag tackar för svaren.
          </note>
          <note>
            Jag tror att försvarsministern underskattar de arbetstillfällen
            som kommer. Det brukar alltid vara så att underleverantörer ger
            fler arbetstillfällen i jämförelse med dem som anställs direkt,
            om man ska ha det som en parameter. Så har det varit vid de regementen
            där jag har arbetat. Jag tror att försvarsministern underskattar
            detta. Men jag bedömer att han inte har några problem med det.
          </note>
          <note type="speaker">
            Anf. 108 Försvarsminister PETER HULTQVIST (S) replik:
          </note>
          <note>
            Fru talman! Jag sa ”minst” för att gardera mig. För varje ort
            finns det en spännvidd som ligger högre än de siffror jag nämnde.
            Jag vet inte om det beror på att jag är vis av erfarenhet, men
            det är bättre att hålla igen lite och säga exempelvis ”minst 125”.
            Visar det sedan att det blir 175 är det positivt. Jag hade alltså
            en viss försiktighetsmarginal.
          </note>
          <note type="speaker">
            Anf. 109 HANNA GUNNARSSON (V) replik:
          </note>
          <note>
            Fru talman! Jag tänkte beröra ett tema som vi har varit inne
            på i debatten under de senaste två timmarna.
          </note>
          <note>
            Som kommunpolitiker – vi har ju ofta börjat där – lärde jag mig
            att det är viktigt att lyssna på professionen. Vi politiker är
            inte experter och har inga krav på oss vad gäller utbildning eller
            erfarenhet. Det är anledningen till att vi har remissvar och föredragningar
            varpå vi får nya remissvar och nya föredragningar. Oavsett hur
            många remissvar man får eller hur många gånger man bjuder in toppchefer
            och experter för föredragningar har ingen större betydelse om
            man inte lyssnar till det som sägs.
          </note>
          <note>
            Jag tänker på de nya regementena i Mellansverige. Remissvar och
            föredragningar säger tydligt att man ska satsa på det man redan
            har och växa på de orter där man redan finns.
          </note>
          <note>
            Hur ser försvarsministern på balansen mellan att lyssna på myndigheter
            och experter och att från politiskt håll driva på i en lite annan
            riktning?
          </note>
          <note type="speaker">
            Anf. 110 Försvarsminister PETER HULTQVIST (S) replik:
          </note>
          <note>
            Fru talman! Vad gäller regementsplaceringarna ligger en kombination
            av beredskapsskäl, militärgeografiska skäl, utbildningsskäl och
            regional ­ politiska skäl bakom och har styrt detta. Här ligger
            alltså inte bara produk ­ tionsrationella skäl bakom, utan här
            finns också annat.
          </note>
          <note>
            Jag bedömer att den organisation som nu ska skapas har en kapacitet
            att växa i framtiden. Vi går fram till 2025 upp till 8 000 värnpliktiga.
            Den organisation som här skapas har säkert möjligheter, om man
            bestämmer sig för det, att öka antalet värnpliktiga i framtiden,
            vilket är troligt. Men jag ska inte föregå sådana diskussioner.
            Möjligheten finns dock att växa i organisationen.
          </note>
          <note>
            Till det som tidigare har sagts vill jag också säga att det bakom
            beslutet finns ett direktiv om att man ska utreda förhållandena
            i norra Lappland för så kallade gränsjägarförband för att se om
            vi kan skapa en verksamhet som kan fungera i samverkan med Norge
            och Finland. Även detta finns således i beslutet. Detta bygger
            på att vi ser en utveckling i Arktis som inte är positiv.
          </note>
          <note type="speaker">
            Anf. 111 HANNA GUNNARSSON (V) replik:
          </note>
          <note>
            Fru talman! Hur ser då försvarsministern på balansen mellan att
            lyssna på myndigheterna och de remissvar och föredragningar som
            vi får av dem som kan det här väldigt bra och att som politiker
            sedan välja att fatta andra beslut än de råd som faktiskt ges
            i remissvaren? Vi vet ju alla vad som stod i remissvaren vad gäller
            de nya regementena. Svaren ligger under sekretess, så jag kan
            inte berätta här vad som stod i dem, men vi vet ju det allihop.
          </note>
          <note>
            Finns det en risk att regionalpolitiska hänsyn, till exempel
            arbetstillfällen, tar över de militärstrategiska råd och de remissvar
            som vi faktiskt får från myndigheterna – och som faktiskt var
            ganska tydliga i det här fallet? Finns det någon risk att regionalpolitiken,
            eller annat som kan finnas som inte är just försvarspolitik eller
            det militärstrategiska, tar över beslutsfattandet i det här fallet?
          </note>
          <note type="speaker">
            Anf. 112 Försvarsminister PETER HULTQVIST (S) replik:
          </note>
          <note>
            Fru talman! I det här sammanhanget har jag ju tagit upp de fyra
            punkterna beredskap, militär geografi, utbildning och regionalpolitik
            och att det är den kombinationen som präglar dessa orter. Sedan
            kan man alltid diskutera vad som är vad i sammanhanget, och man
            kan fråga sig om man gillar det som sägs.
          </note>
          <note>
            När det gäller Sollefteå och Östersund finns det en tydlig bäring
            på införselvägarna från Norge och stödet från Natosidan. Det som
            sker i Falun kan man se i ett liknande perspektiv. När det gäller
            skyddet av hamnen i Göteborg tycker jag nog att det är väldigt
            tydligt. Man kan alltså väga in det så här: Om man inte gillar
            en viss typ av politiskt samarbete eller en viss typ av politisk
            utveckling kanske man inte heller tycker att vissa etableringar
            som tydligt har den bäringen ska genomföras. Jag vet inte, men
            även den aspekten på tillvaron kan ju finnas.
          </note>
          <note>
            Jag tycker att det förhandlingsresultat som har kommit fram är
            någonting vi kan stå för och som riksdagen kan besluta om. Sedan
            är det väl så i all politisk verksamhet att vi har politiker för
            att de ska ta det yttersta ansvaret. Så är det på kommunal nivå,
            så är det regional nivå och så måste det också vara i riksdagen.
            Skulle vi bara lyssna på myndigheter och på tjänstemän i kommuner
            och regioner vet jag inte om det skulle bli så mycket politik.
            Vi måste ha en klar bild av vad vi vill och sedan inrikta arbetet
            utifrån det. Professionen brukar i regel inte ha några problem
            att jobba ihop med politiken om det finns en tydlig politisk vilja,
            och i det här fallet är det väl väldigt konkret och tydligt.
          </note>
          <note type="speaker">
            Anf. 113 PÅL JONSON (M) replik:
          </note>
          <note>
            Fru talman! Jag ställer mig lite frågande till att försvarsministern
            står här och berättar hur många arbetstillfällen som kommer att
            påverkas av att man får etablering på nya förbandsorter. Jag vill
            naturligtvis också skapa arbetstillfällen, men jag inser att det
            inte kan vara militär kärnverksamhet. Det kan inte heller vara
            kärnverksamhet för Försvarsmakten att skapa ar ­ betstillfällen,
            utan det är ju att hantera väpnade angrepp. Jag hade varit mindre
            överraskad om det var arbetsmarknadsministern som berättade om
            dessa regionalpolitiska satsningar och hur många jobb de skulle
            skapa, men försvarsministern får gärna upplysa mig om balansen
            mellan regio ­ nalpolitik, säkerhetspolitik och försvarspolitik
            i det här försvarspolitiska inriktningsbeslutet.
          </note>
          <note>
            Det andra jag ville lyfta, fru talman, gäller detta med de 35
            miljarderna och de 17 objekten. Jag har ju suttit med i förhandlingar
            med försvarsministern där han hela tiden har anfört att man skulle
            kunna ge uppdrag till Försvarsmakten och sedan besluta om de tilldelade
            anslagen, och det är den ordningen vi har vänt oss emot.
          </note>
          <note>
            Efter vad jag förstår står det i den överenskommelse som regeringen
            har gjort med Centern och Liberalerna att Försvarsmakten ska börja
            planera för de 17 olika uppdragen, och jag känner att det är precis
            på det sättet som det uppstår en risk att man får en underfinansiering
            – genom att man ger uppdraget till Försvarsmakten att börja planera
            för uppdragen trots att Försvarsmakten inte vet om det finns pengar
            eller inte för dem efter en kontrollstation 2023 och inför ett
            nytt försvarsbeslut 2024. Försvarsminis ­ tern får dock rätta
            mig om jag har fel i att det står i propositionen att Försvarsmakten
            ska börja planera för de här uppdragen.
          </note>
          <note type="speaker">
            Anf. 114 Försvarsminister PETER HULTQVIST (S) replik:
          </note>
          <note>
            Fru talman! Jag vet inte; detta är ju så tydligt att jag inte
            tycker att det är någonting att diskutera. Det står i propositionen:
            ” Om den ekonomiska ramen höjs åren 2026 – 2030, ska Försvarsberedningens
            rapport Värnkraft (Ds 2019:8) i sin helhet genomföras och medlen
            ska användas till att förverkliga nedanstående åtgärder. Myndigheterna
            ska från 2021 ges i uppdrag att planera för ett möjligt genomförande
            av denna helhet. Följande åtgärder ska vid utökad ekonomisk ram
            inplaneras .”
          </note>
          <note>
            Man måste ju påbörja ett förberedelsearbete, men ska man verkställa
            det krävs en utökad ekonomisk ram. Vi har alltså inte med automatik
            räknat in att alltihop nu ska verkställas, avsatt ekonomi för
            det eller tänkt tvinga in det inom en ekonomisk ram som inte finns.
            Jag tycker ändå att man på ett hederligt sätt bör redovisa att
            det vi har som skarpa förslag i propositionen är det som gäller
            fram till 2025 och att dessa 17 punkter sedan är någonting som
            ska genomföras om en utökad ekonomisk ram inplaneras. Där är vi
            inte än.
          </note>
          <note>
            När det gäller förbandsorterna har jag inte hört att Moderaterna
            inte skulle kunna tänka sig att stå bakom den delen i beslutet.
            Det jag däremot redovisar är en bedömning av vad det här kommer
            att innebära verksamhetsmässigt när det gäller antalet arbetstillfällen,
            och det är väl en intressant uppgift att ta del av. Det måste
            ju hända någonting när det gäller antalet anställda om det är
            så att man etablerar en ny verksamhet; det är väl inget konstigt
            med det?
          </note>
          <note type="speaker">
            Anf. 115 PÅL JONSON (M) replik:
          </note>
          <note>
            Fru talman! Det är just den risken jag ser, det vill säga den
            planeringsosäkerhet som jag ändå tycker att man utsätter Försvarsmakten
            för i och med att den ska börja planera. Jag förutsätter att ”planera”
            innebär att ock ­ så vidta åtgärder – men Försvarsmakten vet ju
            inte om pengarna kommer. Därför tycker jag att det hade varit
            en mer rättskaffens ordning att man förbinder sig vid de ekonomiska
            medel som krävs för att genomföra dessa 17 åtgärder. Vi har räknat
            på de 17 åtgärderna, och det ligger på omkring 35 miljarder. I
            det avseendet tycker jag att det finns en risk för underfinansiering.
          </note>
          <note>
            Låt mig avslutningsvis ta upp det här med vad försvarsministern
            har sagt om att inte göra om misstag. Jag tycker naturligtvis
            att det är klokt att inte göra om misstaget att skära ned försvaret
            alltför långt, men min uppmaning till försvarsministern skulle
            vara att inte hantera den försvarspolitiska dialogen med oppositionen
            på det sätt som har gjorts under de senaste ett och ett halvt
            åren.
          </note>
          <note>
            Vi har inte haft ett bra samtalsklimat, och vi har inte haft
            ett bra samarbetsforum. Vi har haft ett väldigt stökigt försvarspolitiskt
            år. Det började med att regeringen inte ställde sig bakom den
            överenskommelse om ekonomisk inriktning som fanns i Försvarsberedningen,
            och sedan ingick man en överenskommelse med C och L som inte var
            prissäkrad. Efter det fick vi sitta i en analysgrupp där vi inte
            fick ta del av hemliga handlingar. Därefter hade vi hundra timmar
            av försvarsförhandlingar och diskussioner i Försvarsberedningen,
            utan att vi kom framåt.
          </note>
          <note>
            Jag skulle önska, försvarsministern, att vi i fortsättningen
            inte gör om heller de senaste ett och ett halvt åren inom försvarspolitiken.
            Det borgar nämligen inte för en bred samsyn och ett ömsesidigt
            förtroende. Det är också därför vi nu hela tiden följer upp de
            risker med underfinansiering som finns i det här försvarsbeslutet.
            Vi har nämligen upplevt att alla problem inte har kommit upp på
            bordet.
          </note>
          <note type="speaker">
            Anf. 116 Försvarsminister PETER HULTQVIST (S) replik:
          </note>
          <note>
            Fru talman! Det var väl så att vi lyfte upp befintliga problem
            på bordet och redovisade de realiteterna. Sedan handlar det om
            en process där frågan är hur olika saker ska tacklas och hur man
            ska finansiera det hela. När det gäller planeringsosäkerhet och
            dessa 17 punkter tycker jag att det sättet att argumentera är
            konstruerat i syfte att skapa en bild av försvarsbeslutet som
            inte stämmer. Det står tydligt att det vid en utökad ekonomisk
            ram är dessa prioriteringar som gäller, men de gäller först vid
            en utökad ekonomisk ram.
          </note>
          <note>
            Sedan är det väl så att det gäller att ha ett givande och tagande
            från samtliga håll när olika parter har att hantera så här svåra
            frågor. Det gäller också att kunna förmå sig att kompromissa om
            sina egna ståndpunkter. Jag ska inte gå längre nu, men jag har
            också min bild av hur detta har varit. Jag tog själv också ett
            beslut om att i ett givet läge avbryta diskussionerna. Sedan fortsatte
            vi i en förhandlingsprocess med fyra partier, och nu står vi här
            med ett försvarsbeslut. Det har nog alltså funnits många olika
            strategier från många olika håll i sammanhanget, men jag förstår
            ju att alla vill skriva historien på sitt sätt.
          </note>
          <note type="speaker">
            Anf. 117 MIKAEL OSCARSSON (KD) replik:
          </note>
          <note>
            Fru talman! Jag tycker att det är bra det försvarsministern säger
            om att om den säkerhetspolitiska solen är starkare i framtiden
            ska man inte göra om misstaget utan se till att ha en grundläggande
            förmåga oavsett vad. Det tycker jag är bra. Det är exakt så det
            måste vara.
          </note>
          <note>
            Jag vill ställa en fråga. Vi var djupt överens förra våren i
            Försvarsberedningen, för ett och ett halvt år sedan, om den säkerhetspolitiska
            analysen och vad som behövde göras. Det gällde bristerna i vårt
            försvar, att vi inte kunde utesluta ett militärt angrepp och vad
            som krävdes.
          </note>
          <note>
            Min fråga är: Varför kunde vi inte gå vidare på den vägen? Varför
            kunde inte regeringen ha varit med på att höja trappan med 5 miljarder
            2026 och 2027 så att vi hade kunnat fullfölja de 17 åtgärderna?
            Om bristen inte hade funnits hade vi kunnat behålla det tioåriga
            perspektiv som har varit så oerhört viktigt för oss i Försvarsberedningen
            att ha.
          </note>
          <note>
            Det tar en sådan tid. Vi har inte råd med förseningar i det säkerhetspolitiska
            läge vi har. Varför ska det bli bättre att vänta tre år och titta
            på saken när vi nu är överens om att det här skulle behövas? Varför
            vänta med det när vi nu vet prislappen?
          </note>
          <note type="speaker">
            Anf. 118 Försvarsminister PETER HULTQVIST (S) replik:
          </note>
          <note>
            Fru talman! En statsbudget består av väldigt många olika parametrar.
            Det är arbetsmarknadsfrågor, förskola, skola, sjukvård, utbildning,
            kommunikationer och infrastruktur. Det är en lång rad olika områden
            som ska tillgodoses.
          </note>
          <note>
            Vi avsätter nu 27 miljarder kronor till Försvarsmakten. Det är
            ett oerhört stort åtagande som har gjorts i statsbudgeten i förhållande
            till och i konkurrens med andra viktiga områden. Till det har
            vi en situation där vi just nu har stora pengar som går ut i coronahanteringen.
            Man ska också ha det perspektivet när man bedömer detta.
          </note>
          <note>
            Det som nu sker fram till 2025 är en avsevärd förhöjning av svensk
            militär förmåga. Försvarsbesluten gäller normalt sett fem år.
            Nu står vi i begrepp att fatta beslut om försvarsbeslutet som
            ska gälla fram till 2025. Sedan ska det dit ett nytt försvarsbeslut
            som gäller från den 1 januari 2026.
          </note>
          <note>
            Det kan hända en hel del under de åren både när det gäller verkställighet
            av detta försvarsbeslut men också när det gäller vår omvärld och
            hur den utvecklas. Vi kanske också har en teknisk utveckling som
            kommer att påverka på olika sätt.
          </note>
          <note>
            Med tanke på alla de bitarna menar vi att det mest balanserade
            och kloka nu är att hålla fast vid ett femårigt försvarsbeslut.
            Sedan får vi följa upp det i en ny försvarsberedning och återkomma
            med ett nytt försvarsbeslut som slutligen reglerar åren 2026–2030.
          </note>
          <note>
            Man måste också tänka in storheten i det belopp som vi nu avsätter
            – i konkurrens med allt annat och dessutom med de belastningar
            som corona innebär.
          </note>
          <note type="speaker">
            Anf. 119 MIKAEL OSCARSSON (KD) replik:
          </note>
          <note>
            Fru talman! Visst är det påfrestningar med corona. Men jag tycker
            att det är väldigt konstigt att ta corona som intäkt för någonting
            som gäller år 2026 och 2027. Det blir väldigt svårt att hänga
            med på.
          </note>
          <note>
            Jag uppfattar att vi är överens om att det är ett skärpt säkerhetspolitiskt
            läge. Vi talar om att det pågår ett krig i östra Ukraina just
            nu. Vi ser ett skärpt läge.
          </note>
          <note>
            Vi har talat om ett tioårigt perspektiv. Jag kan bara beklaga
            att reger ­ ingen inte vill ta det steget. Man kan läsa i historien
            hur det var inför andra världskriget. Jag säger nu inte att vi
            står inför ett nytt världskrig. Men då tänkte man att man hade
            all tid.
          </note>
          <note>
            Det kanske är så att vi inte har all tid. Då är det väldigt farligt
            att skjuta saker på framtiden. Vi är alla partier överens om vad
            som krävs , men ändå vill man inte avsätta medel. Det allra mest
            viktiga är ändå att kunna se till att vi kan skydda vår frihet.
          </note>
          <note>
            Jag vill också passa på att säga något nu inför att vi ska fatta
            förssvarbeslutet i morgon. Vi har vår reservation tillsammans
            med Moderaterna, och vi hoppas på stöd för den. Men det har nu
            också kommit fram uppgifter från olika håll. De kommer internt
            från Försvarsmakten och från andra håll. Där talar man om att
            det redan nu finns tydliga uppgifter om att det är fördyringar.
            Det är fördyringar när det gäller flygvapnet, Jas E och Jas C/D,
            vidmakthållandet och andra saker.
          </note>
          <note>
            Jag tänkte passa på att ställa några frågor. Har det skett uppdateringar
            sedan vi sist hade mötet i försvarsutskottet? Har statsrådet information
            som gör gällande att det blir fördyringar, eller är läget detsamma
            som det var när vi sågs för ett par veckor sedan? Det är frågor
            jag vill ställa.
          </note>
          <note type="speaker">
            Anf. 120 Försvarsminister PETER HULTQVIST (S) replik:
          </note>
          <note>
            Herr talman! 27 miljarder är inte noll kronor. Det är en 40-procentig
            nivåhöjning. Jag tycker att Oscarsson borde kunna försöka ta till
            sig att det är en enorm satsning som här sker. Det har betydelse.
            Det kommer att avsevärt öka vår militära förmåga.
          </note>
          <note>
            Både Försvarsmakten och myndigheterna kommer att ha fullt skubb
            med att försöka verkställa beslutet. Det innebär att vi kommer
            att ha en avsevärt starkare försvarsmakt 2025 än vad vi har i
            dag.
          </note>
          <note>
            Det här talet om att vi inte tar situationen på allvar stämmer
            inte. Vi tar det på allvar. Sedan vi kom till regeringsmakten
            har det skett oerhörda satsningar på Försvarsmakten. Däremot hade
            vi ett läge under åtta år med Reinfeldt där KD satt i regeringsställning
            och där vi hade en hel del övrigt att önska när det gällde försvarspolitiken.
            Det är den högsta höjningen sedan 50-talet som vi håller på med.
          </note>
          <note>
            Det som har sagts i försvarsutskottet är det som gäller. Det
            finns ingen som kan garantera att inte fördyringar eller förändringar
            kommer att inträffa under de kommande fem åren. Det måste vi förstå,
            och det måste vi tackla successivt. Det har skett genom åren.
          </note>
          <note>
            Detta är inte särskilt enkelt. Den uppgift vi har är att det
            som nu är känt går att hantera inom de ekonomiska ramar som föreligger.
            Det är vad som gäller, och det är vad som är redovisat. Det är
            ingenting som har förändrats på någon vecka i det här sammanhanget.
          </note>
          <note type="speaker">
            Anf. 121 HELÉNE BJÖRKLUND (S):
          </note>
          <note>
            Herr talman! Det är en viktig milstolpe när vi i dag debatterar
            betänkandet Totalförsvaret 2021 – 2 0 25 . Jag är glad att jag
            får vara på plats här i riksdagen i dag. Det är trots allt historia
            som skrivs när vi debatterar och beslutar om ett nytt försvarsbeslut
            vart femte år. Det är säkert många som följer debatten hemifrån.
          </note>
          <note>
            Jag kommer i mitt anförande att fokusera på den civila delen
            av totalförsvaret. För mig som inte har någon bakgrund med att
            diskutera försvarspolitik ska jag medge att det kändes svårt när
            jag kom in i försvarsutskottet. Många av de saker som debatterats
            här har tagits upp i Försvarsberedningen. Det är ofta fokus på
            detaljer som det kan vara svårt för en nybörjare att komma in
            i.
          </note>
          <note>
            Inte minst nu under detta år med coronapandemin, när vi inte
            ska vara här fysiskt, har samtalen och inlärandet begränsats.
            Men om vi bortser från detta är det en bra tid ur ett informations-
            och lärandeperspektiv att vara ny i försvarspolitiken.
          </note>
          <note>
            Många talar i dag om försvars- och säkerhetspolitik ur lite olika
            perspektiv. Men intresset och medvetenheten har ökat. Och nu gör
            vi den största satsningen i modern tid för både det militära och
            det civila försvaret.
          </note>
          <note>
            Satsningar räknas i pengar, men jag skulle säga att även medvetenhet
            och kunskap om hoten mot vårt land och vårt sätt att leva är viktiga
            för Sveriges beredskap. Återinförandet av värnplikten har bidragit
            till det, och inte enbart genom att vi rustar Sverige med fler
            värnpliktiga och fler soldater. Det har också fått igång samtal
            hemma vid köksbordet, inte minst om man har en 17- eller 18-åring
            som har fått det där brevet om mönstring. Det är diskussioner
            som är nödvändiga i samhället för att höja beredskapen och kunskapen.
          </note>
          <note>
            Herr talman! Sveriges förmåga att hantera kriser och höjd beredskap
            behöver stärkas på bred front. En viktig del är att stärka det
            civila försvaret. All den verksamhet som samhällets olika aktörer
            bedriver för att stärka Sveriges motståndskraft i händelse av
            höjd beredskap och krig – det är det som är det civila försvaret.
            Det är alltså både enskilda personer, organisa ­ tioner, företag,
            kommuner, regioner och myndigheter.
          </note>
          <note>
            Efter år av nedmontering är det dags att återuppbygga och stärka
            totalförsvaret. Med den här inriktningen för åren 2021–2025, som
            är grundligt förberedd av Försvarsberedningen, tar Sverige stora
            kliv framåt i bygget av ett starkt totalförsvar.
          </note>
          <note>
            Det medför också utmaningar. Det behöver göras en översyn av
            personalförsörjningen även inom hela det civila försvaret. Viktiga
            steg har tagits genom att myndigheter har krigsplacerat sin personal,
            och vissa kommuner och regioner har också påbörjat detta arbete.
            Men det finns även ett stort antal privata aktörer som utför samhällsviktig
            verksamhet, och samarbetet mellan dessa olika aktörer behöver
            utvecklas.
          </note>
          <note>
            När det nu uppstår ett ökat personalbehov är de frivilliga försvarsorganisationerna
            centrala. Det är de som bidrar med folklig förankring, resurser
            och försvarsvilja. De ska ses som en värdefull personalresurs
            i bygget av ett starkt totalförsvar.
          </note>
          <note>
            När det gäller målen för det civila försvaret ska de vara att
            ha förmåga att värna civilbefolkningen, att säkerställa de viktigaste
            samhällsfunktion ­ erna och att upprätthålla en nödvändig försörjning.
            Det civila försvaret ska stödja den militära förmågan och medverka
            i de samlade försvarsansträng ­ ningarna. De åtgärder som vidtas
            inom det civila försvaret ska också stärka samhällets motståndskraft
            och bidra till att förebygga och hantera svåra påfrestningar i
            fredstid. Resurserna ska också kunna användas i interna t io ­
            nella insatser.
          </note>
          <note>
            Det civila och det militära försvaret är ömsesidigt förstärkande,
            och det är viktigt att riksdagens möjligheter att utvärdera och
            följa upp de här målen och verksamheterna stärks.
          </note>
          <note>
            Som jag nämnde är ett av målen för det civila försvaret att upprätthålla
            en nödvändig försörjning. För att beredskapen ska utvecklas ytterligare
            ska regeringen tillsätta en utredning om en nationellt samordnad
            försörjningsberedskap.
          </note>
          <note>
            Det krävs en långsiktig samverkan mellan offentliga och privata
            aktörer på samtliga nivåer. Näringslivet har en central betydelse
            för totalförsvaret och för försörjningsberedskapen. Det ska därför
            inrättas ett närings ­ livsråd för informationsutbyte och för
            att ta fram en gemensam inriktning och villkor för samverkan mellan
            olika aktörer.
          </note>
          <note>
            Herr talman! Det civila försvarets verksamheter bedrivs av många
            olika aktörer på central, regional och lokal nivå. Det ställer
            höga krav på en väl fungerande planering, samordning och uppföljning.
            Utredningen om civilt försvar ska redovisa sitt uppdrag senast
            i mars 2021. Den bör leda till beslut om en struktur för ansvar,
            ledning och samordning inom civilt försvar på samtliga nivåer.
          </note>
          <note>
            När det gäller totalförsvaret har kommunerna, regionerna och
            länsstyrelserna grundläggande roller. Det är viktigt att de ges
            bra förutsättningar att delta i arbetet med att stärka beredskapen.
          </note>
          <note>
            Det intensiva arbetet med civilt försvar hos statliga myndigheter
            kommer att påverka arbetet i kommuner och regioner, och därför
            blir Utredningen om civilt försvar väsentlig även för dem. Den
            ska bland annat bedöma kommunernas och regionernas behov av resursfördelning
            och lämna förslag om en enhetligare och tydligare ledningsförmåga.
          </note>
          <note>
            Herr talman! Vi genomför den här debatten samtidigt som Sverige
            upp ­ lever en av sina värsta kriser i modern tid. Hela vårdkedjan
            är viktig för totalförsvaret. Den ska fungera i olika faser av
            kris och ytterst i krig. Erfa ­ renheterna av coronapandemin blir
            viktiga för det fortsatta beredskaps ­ arbetet.
          </note>
          <note>
            Samtidigt som vi står här görs runt om i landet makalösa insatser
            för att minska smittspridning, och på sjukhusen kämpar vårdpersonalen
            med att rädda liv. Vi vill härifrån passa på att uttrycka vår
            stora respekt och tacksamhet till dem.
          </note>
          <note>
            Med det vill jag från Socialdemokraterna s sida yrka bifall till
            utskottets förslag i betänkandet.
          </note>
          <note type="speaker">
            Anf. 122 ALEXANDRA ANSTRELL (M):
          </note>
          <note>
            Herr talman! Äntligen – nu står vi här i dag och debatterar de
            här oerhört viktiga frågorna! Det är något som jag tror att många
            av oss verkligen har väntat på.
          </note>
          <note>
            Jag ska i första hand uppehålla mig kring det civila försvaret
            men även kring en försvarsmakt för alla.
          </note>
          <note>
            När det gäller civilt försvar har regeringens hantering hitintills
            varit ganska senfärdig. Underlagen inför försvarsbesluten för
            det civila försvaret kom nästan ett halvår efter att Försvarsmakten
            lämnat sitt underlag. Utredningen om ansvar, ledning och samordning
            i det civila försvaret kommer inte att vara klar förrän i mars
            nästa år. Över huvud taget är det viktigt att regeringen blir
            mer aktiv när det gäller att stärka det civila försvaret.
          </note>
          <note>
            Att stärka det civila försvaret är inte bara viktigt när det
            gäller effekten i det samlade totalförsvaret i händelse av höjd
            beredskap och krig. Det civila försvaret är även en viktig resurs
            i händelse av kris, vilket vi inte minst har kunnat se under den
            pågående coronapandemin.
          </note>
          <note>
            Uppbyggnaden av det civila försvaret är central om Sverige ska
            kunna ha ett fungerande totalförsvar. Vi moderater menar att det
            väpnade angreppet ska vara dimensionerande för det civila försvaret.
            Om Sverige klarar att hantera de krav som kriget kan ställa på
            samhället står vi naturligtvis också bättre rustade att hantera
            krisen.
          </note>
          <note>
            Vi vill se tydliga riksdagsbundna mål och en bra resultatuppföljning,
            och vi moderater vill att det inrättas ett totalförsvarsdepartement
            med ansvar för både militärt och civil försvar. Med ett sådant
            ledarskap tror vi att det blir bäst synkronisering; så tror vi
            att vi får mest pang för pengarna.
          </note>
          <note>
            Men, herr talman, om vi ska klara oss i händelse av kris eller
            krig behövs också mat och potatis. Då behövs sjukvårdsmateriel.
            Då behövs en massa saker som vi måste ha en tydlig plan för. Då
            räcker det inte med ett sms.
          </note>
          <note>
            Det är en prioriterad uppgift att se till att försörjningskedjorna
            fungerar även vid allvarligare kriser. Covid-19:s framfart i världen
            påverkar många av Sveriges företag vad gäller tillgång till material
            och personal.
          </note>
          <note>
            Här kan vi tydligt se att ett formaliserat näringslivsråd skulle
            vara en viktig och bra kontaktyta mellan näringsliv och stat för
            att proaktivt hantera krisberedskaps- och totalförsvarsfrågor,
            som effekterna av till exempel detta coronavirus. Men det handlar
            även om att i en pågående kris kunna dela information och problem
            för att komma fram till bra lösningar tillsammans.
          </note>
          <note>
            Vi kan tydligt se att förutsättningarna för offentliga aktörer
            att samverka med näringslivet har ändrats sedan Sverige senast
            planerade för ett civilt försvar. I dag planeras många verksamheters
            lager för att möjliggöra kostnadseffektivitet genom principen
            lean production eller just in time. Detta gör man för att kunna
            producera och leverera varor i precis den mängd och vid den tidpunkt
            de behövs så att man inte ska behöva ha några större lager. Detta
            har jag själv sett både i sjukvården och inom livsmedelshandeln.
            Detta är smart ur många synvinklar men inte alls bra ur ett lagerhållningsperspektiv.
          </note>
          <note>
            Det är tydligt att Sverige behöver en säker försörjning även
            vid höjd beredskap. Det är lika tydligt att regeringen inte prioriterar
            dessa frågor, för då borde vi ha legat längre fram än vi gör i
            dag.
          </note>
          <note>
            Herr talman! Världen ser väldigt osäker och orolig ut – mer orolig
            än på länge. Oförutsägbarheten ökar, och vikten av försörjningstrygghet
            i händelse av kris eller krig är något som inte nog kan understrykas.
            En säker försörjning även vid höjd beredskap är centralt.
          </note>
          <note>
            I regleringsbreven till Försvarsmakten och Försvarets materielverk
            redan 2017 och 2018 gav regeringen dem i uppdrag att utarbeta
            ett försvarsförsörjningskoncept som inkluderade bland annat avtal
            och överenskommelser med privata aktörer. Sedan har detta utretts
            i utredningen Näringslivets roll inom totalförsvaret samt försörjningstrygghet
            i fråga om försvarsmateriel , vars enda egentliga skarpa förslag
            var att inrätta ett näringslivsråd. Det finns nu med i regeringens
            proposition om totalförsvaret att ett tvärsektoriellt näringslivsråd
            ska inrättas, men inte när eller hur.
          </note>
          <note>
            Hela vårt samhälle är beroende av varor och tjänster som kommer
            från näringslivet. En stor del av våra samhällsviktiga verksamheter
            bedrivs av privata aktörer. Det handlar om energiförsörjning,
            livsmedelsförsörjning transporter och hälso- och sjukvård. Att
            det finns avtal med företag som kan garantera att Försvarsmaktens
            tillgång till materiel, förnödenheter och tjänster tryggas vid
            höjd beredskap är nödvändigt.
          </note>
          <note>
            Vi behöver lära oss av de misstag som begicks när det civila
            försvaret lades ner. Sverige ska ha en långsiktigt hållbar försvarsförmåga.
            Ett starkt civilt försvar är centralt för att uppnå den ambitionen.
          </note>
          <note>
            För oss moderater är det oerhört viktigt att vi har en försvarsmakt
            för alla. Arbetet med att öka andelen kvinnor i försvaret går
            långsamt, och uppropet Giv akt och bit ihop för tre år sedan,
            liksom FOI:s rapport Karriärhinder för unga militära kvinnor ,
            visar att många kvinnor blivit utsatta för kränkningar inom Försvarsmakten.
            Även andra än kvinnor blir visst utsatta. Jag tänker på den senaste
            rapporteringen från K3.
          </note>
          <note>
            Organisationskulturer är inget man ändrar med fina ord i ett
            dokument. Som förälder vet man ju att ungarna gör som vi gör,
            inte som vi säger. Att vara ledare handlar också om detta. Människor
            gör som vi gör, inte som vi säger. Det handlar om att föregå med
            gott exempel, att följa upp och kontinuerligt förbättra. Det handlar
            om att genomföra förtroendeskapande åtgärder.
          </note>
          <note>
            Sedan har vi detta med materiel. I en försvarsmakt för alla behöver
            man ha behåar som funkar vid utlandstjänst i 50 graders värme.
            Då är inte merinoull så himla mysigt. Vi vill att materielrelaterade
            hälso- och säkerhetsrisker för kvinnor analyseras av en objektiv
            utredning som ska återkomma med förslag på omedelbara åtgärder.
          </note>
          <note>
            Avslutningsvis måste Försvarsmakten för att nå ökad jämställdhet
            också se över fysiska krav på befattningar – om de är sakliga
            eller inte – samt kartlägga och förtydliga karriärvägarna inom
            myndigheten. Om man som regering kallar sig feministisk borde
            detta arbete vara högre prioriterat.
          </note>
          <note>
            Avslutningsvis, herr talman, är jag glad att vi är flera partier
            som i dessa många svåra frågor enats om vikten av att regeringen
            utreder den moderna civilpliktens utformning, vilket nu är föremål
            för ett tillkännagivande under punkt 6. Civilplikten avskaffades
            2008 och användes när den var aktiv för att utbilda förstärkningsresurser
            för det civila försvaret.
          </note>
          <note>
            I händelse av kris eller krig kommer det att finnas ett utökat
            behov av personal som kan utföra enklare uppgifter för att samhället
            ska kunna fungera. Det kan vi inte minst se i vården nu under
            coronans framfart i Stockholm.
          </note>
          <note>
            Vi moderater anser att civilplikten bör återaktiveras, men det
            krävs en grundligare analys av hur den ska utformas och av syftet.
            Man behöver se över hur många som ska utbildas och till vilka
            positioner , hur civilplikten kan bidra även till krisberedskap
            samt naturligtvis kostnaderna.
          </note>
          <note>
            Vi moderater står naturligtvis bakom alla våra reservationer,
            men jag yrkar bifall till reservation nummer 24 under punkt 18.
          </note>
          <note type="speaker">
            Anf. 123 SVEN-OLOF SÄLLSTRÖM (SD):
          </note>
          <note>
            Herr talman! Ett väl fungerande civilt försvar är en mycket viktig
            del av totalförsvaret och en förutsättning för det militära försvarets
            förmåga att försvara vår självständighet och vårt oberoende. Ett
            väpnat angrepp mot Sverige skulle innebära stora påfrestningar
            för civilbefolkningen. Att värna just civilbefolkningen är en
            central uppgift för det civila försvaret.
          </note>
          <note>
            För att kunna hantera och minska påfrestningarna för befolkningen
            i händelse av ett väpnat angrepp behöver det redan i fredstid
            upprättas planer och avdelas resurser för det civila försvaret.
            Det är även av yttersta vikt att regelbundna övningar sker på
            alla nivåer.
          </note>
          <note>
            Herr talman! I slutet av 80-talet och början av 90-talet påbörjades
            raserandet och nedläggningen av det civila försvaret. Att skrota
            dess beredskapslager, ledningscentraler och organisation är ett
            av de sämsta politiska beslut som fattats i Sverige efter andra
            världskriget. Ansvaret för detta ligger historiskt på ett flertal
            regeringar med varierande partifärg, något som vi alla i den här
            kammaren är väl medvetna om. Låt oss bara hoppas att vi aldrig
            någonsin hamnar där igen.
          </note>
          <note>
            Försvarsberedningens fleråriga, gedigna arbete med rapporterna
            Motståndskraft och Värnkraft har utmynnat i det betänkande vi
            i dag debatterar. Det är positivt att det i riksdagen finns ett
            brett stöd för att återigen stärka det svenska civilförsvaret.
            Om mycket är vi överens, kanske till och med om det mesta.
          </note>
          <note>
            Dock finns det skillnader där vi sverigedemokrater kanske framför
            allt har synpunkter på det civila försvarets framtida ledning
            och styrning, hastigheten på och omfattningen av implementeringen
            samt i vissa delar också dess utformning.
          </note>
          <note>
            Myndigheten för samhällsskydd och beredskap har hittills haft
            rollen att ansvara för samverkan mellan myndigheter. Det är Sverigedemokraternas
            mening att MSB ska ha ett mer övergripande ansvar som civilförsvarsmyndighet.
            Brandsommaren 2018 och den nu pågående pandemin har tyvärr visat
            stora brister i nuvarande ledningsfunktioner och det samlade ledarskapet
            när det gäller krishantering och samordning. MSB bör ges en tydligare
            roll när det gäller ledning, kontroll och samordning av krisberedskapen
            och det civila försvaret.
          </note>
          <note>
            Herr talman! Under resans gång fram till dagens betänkande har
            ett antal utredningar tillsatts, varav flera redan har redovisat
            sina slutsatser för utskottet. Vi har i försvarsutskottet bland
            annat kunnat ta del av den för ändamålet särskilda utredarens
            syn på näringslivets roll i det framtida totalförsvaret. Jag måste
            dock tillstå att det som där framkom varken övertygade eller lugnade
            mig, tvärtom.
          </note>
          <note>
            Regeringen och relevanta myndigheter har genomfört ett stort
            antal redovisningar och föredragningar för utskottet. Jag kommer
            särskilt ihåg när inrikesminister Damberg informerade utskottet
            om bevakningsansvariga myndigheters remissvar på Försvarsberedningens
            rapport Motståndskraft . Det står efter den redovisningen klart
            att ett återetablerat civilt försvar kommer att kosta väldigt
            mycket pengar.
          </note>
          <note>
            Det är orealistiskt att tro att staten via skattemedel ska kunna
            finansiera allt vi vill och måste göra. Det står för oss sverigedemokrater
            klart att framtidens beredskapslager i normalfallet måste hållas
            och finansieras av marknadsaktörer inom de olika segmenten, till
            exempel aktörerna inom livsmedelsbranschen. Vi anser också att
            beredskapslagren initialt måste klara tre månaders behov. För
            oss är uppbyggnaden av beredskapslager väsentlig. För att säkerställa
            att konkurrensneutraliteten bibehålls behöver lagstiftning och
            regelverk tas fram.
          </note>
          <note>
            Även på en rad andra områden ser vi att marknadsaktörer behöver
            ta ett stort ansvar, antingen frivilligt eller genom lagstiftning
            och regleringar. Det gäller elförsörjning, transporter, apoteks-
            och sjukvårdsmateriel och många andra områden. Den svenska inhemska
            produktionen av livsmedel och andra produkter och tjänster som
            är nödvändiga för krisberedskapen och för det civila försvarets
            uthållighet behöver stimuleras och uppmuntras.
          </note>
          <note>
            För detta kan det behövas lagändringar. Det gäller till exempel
            lagen om offentlig upphandling. Det kan krävas omförhandling av
            olika EU-direktiv och till och med en omläggning av EU:s jordbrukspolitik
            för att det ska gå att genomföra. Det är en svår och i vissa dela
            r krävande väg, men det måste göras.
          </note>
          <note>
            För att snabba på processen med beredskapslager har Sverigedemokraterna
            i sin budget för 2021–2023 anslagit 1,3 miljarder mer än regeringen.
            Tyvärr röstade en majoritet nej till det för ungefär en vecka
            sedan. Det var synd, inte minst efter insikten om att vi inte
            hade beredskap för en global pandemi.
          </note>
          <note>
            Herr talman! Nästan all statlig, regional och kommunal verksamhet
            måste framöver anpassas till det civila försvarets behov.
          </note>
          <note>
            Det är positivt att vi nu tar steg framåt för att stärka arbetet
            mot cyberhot mot såväl offentlig verksamhet som privata företag.
          </note>
          <note>
            I betänkandet finns också ett tillkännagivande till regeringen
            om att utreda civilpliktens utformning, vilket är positivt – och
            nödvändigt för att kunna bemanna det framtida civilförsvaret.
          </note>
          <note>
            Jag står bakom alla våra genomtänkta reservationer men yrkar
            bifall endast till reservation 20.
          </note>
          <note type="speaker">
            Anf. 124 LARS THOMSSON (C):
          </note>
          <note>
            Herr talman! Det är en stor dag nu när vi tar debatten om ett
            kommande totalförsvarsbeslut. Centerpartiets roll denna mandatperiod
            är ju att förhandla, och vi är faktiskt väldigt stolta över resultatet.
            I dag läggs en proposition fram där 27 miljarder tillförs, och
            det har inte skett av sig självt. Någon sa att det har krumbuktats,
            men inget kan vara mer fel. Det är vanliga, hederliga förhandlingar
            mellan fyra partier som har gjort att vi är här. Utöver det tillför
            vi 3,8 miljarder till civilförsvaret i ett historiskt totalförsvarsbeslut.
          </note>
          <note>
            Jag är extra stolt över Centerpartiets Daniel Bäckström och Liberalernas
            Allan Widman som har förhandlat med regeringen och tagit oss hit.
          </note>
          <note>
            Vi har en lång resa framför oss vad gäller civilförsvaret. Det
            kommer att ta tid att återetablera ett civilförsvar. Vi har i
            praktiken inte haft ett sådant på 25 år. Vi måste också inse att
            vi inte vet exakt hur vi ska göra. Även jag hade önskat ett bättre
            utredningsläge, men detta är ändå en viktig start.
          </note>
          <note>
            Man kan också dra slutsatser av pandemin. Den har lärt oss väldigt
            mycket. Det vi har upplevt i år är förhoppnings det närmaste en
            krigssitua ­ tion vår generation kommer att vara med om. I våras,
            när pandemin var i sin linda, blev det en viss avstängning av
            världshandeln. På bara några veckor såg vi hur dramatiskt det
            blev. Vi har lärt oss att världens fabrik finns i Kina. Detta
            stämmer till eftertanke. Om vi skulle få en kris, eller i värsta
            fall krig, med längre avspärrningar av världshandeln förstår vi
            nu hur svårt det skulle bli att hantera.
          </note>
          <note>
            Jag ska kommentera de tre största posterna i betänkandet, som
            Centerpartiet står bakom.
          </note>
          <note>
            Mest pengar, 1 miljard, tillförs sjukvården. Det känns helt naturligt
            och rätt under pandemin. Det pekas tydligt på att det behöver
            tas fram ett na ­ tionellt sammanhållet system för läkemedel och
            sjukvårdsmateriel. Ja, det har vi lärt oss av pandemin. Det skrämmer
            mig också att mycket av läke ­ medelsproduktionen inte ens finns
            i Europa. Det handlar givetvis också om personalförsörjning på
            sjukvårdssidan.
          </note>
          <note>
            Det näst största anslaget går till stöd åt kommuner, regioner
            och länsstyrelser. Fördelningen är inte riktigt klar, men anslaget
            är på 600 miljoner. Jag är glad över att vi får ett stort stöd
            till kommuner och regioner, för det är ju till stor del de som
            ska organisera och genomföra uppbyggnaden. Man kan dra stora lärdomar
            av den pilotverksamhet som Gotlands länsstyrelse genomfört, och
            det känns tryggt.
          </note>
          <note>
            Den tredje största utgiftsposten i den civila försvarssatsningen
            är livsmedelsförsörjningen. Den är på en halv miljard. För mig
            som gammal bonde är det självklart att landet stannar ganska fort
            utan mat . Efter ett par veckor är det tvärstopp. Dagens beslut
            kan nog bli ett trendbrott från det jag har tyckt varit en överdriven
            globaliseringstrend i livsmedelsförsörjningen. Den gamla kunskapen
            var tydlig: Mat måste produceras lokalt. Denna kunskap återvinner
            vi nu genom att återupprätta civilförsvaret.
          </note>
          <note>
            Jag ser också att det finns en tydlig koppling mellan riksdagens
            beslut om livsmedelsstrategin och att den faktiskt behöver genomföras.
            Vi har ungefär 50 procents självförsörjningsgrad i dag, och det
            kommer inte att räcka om vi ska ha ett trovärdigt civilförsvar
            framöver.
          </note>
          <note>
            Jag ska också kommentera näringslivets roll. Ingen ska tro att
            vi ska bygga upp ett civilförsvar så som det såg ut på 90-talet
            när det lades ned. Väldigt mycket mer ligger på det privata näringslivet
            i dag. Man kan lära sig mycket av hur Finland jobbar och hur man
            där engagerar det privata näringslivet , som tydligt bidrar. Det
            är kö till de långa utbildningar som det finska försvaret har
            för näringslivsföreträdare.
          </note>
          <note>
            Följer vi huvudprincipen att inte bygga upp parallella kedjor
            för försörjning tror jag att detta blir bra, och näringslivet
            ska ha huvudrollen vad gäller bland annat lagerhållning.
          </note>
          <note>
            En viktig punkt där det behöver göras ett omtag är energi- och
            elförsörjning. Bara det faktum att vi till exempel 2015 importerade
            24 miljoner kubik olja, mest rysk, säger att vi behöver göra något
            radikalt. Sverige ska öka all produktion av eget biobränsle, etanol,
            biogas, RME, HVO och på sikt el ektro bränslen. På sikt ska vi
            också utvärdera om vi inte också ska ha en egen lagerhållning
            av inhemska bränslen.
          </note>
          <note>
            Civilt och militärt försvar är ömsesidigt förstärkande. Det är
            själva poängen med totalförsvarsbeslutet. Det känns tydligt att
            Försvarsmakten måste komma till insikt när vi pratar tillståndsfrågor
            och etablering av till exempel vindkraft och annan förnybar energi.
            Det är inte bara försvarsförmågan vi pratar om utan totalförsvarsförmågan.
            Det innebär att det måste finnas en balans mellan de två, och
            därmed måste man vara beredd att släppa fram förnybar energi i
            produktionsanläggningar i samexistens.
          </note>
          <note>
            Jag tycker att man inte nog kan påpeka hur viktigt detta är för
            att stärka känslan av sammanhållning i landet. Jag tror mycket
            på sammanhållning tack vare frivilliga krafter som engagerar sig
            i frivilligorganisationerna. Jag tror verkligen på att frivilligorganisationer
            ihop med hemvärnet är centrala delar av beslutet.
          </note>
          <note>
            Herr talman! Jag yrkar bifall till förslaget i betänkandet.
          </note>
          <note type="speaker">
            Anf. 125 Statsrådet MIKAEL DAMBERG (S):
          </note>
          <note>
            Herr talman! Vårt land möter fler a komplexa hot mot vår säkerhet
            och självständighet som vi måste ha beredskap för att hantera.
            Det globala säkerhetsläget är kraftigt försämrat, och det påverkar
            Sverige och vårt Europa.
          </note>
          <note>
            I totalförsvarspropositionen konstaterar regeringen att ett väpnat
            angrepp mot Sverige inte kan uteslutas. Totalförsvarets förmåga
            måste därför fortsätta att stärkas, och Sveriges förmåga att hantera
            höjd beredskap och ytterst krig behöver stärkas på bred front.
            I det arbetet har det civila försvaret en helt central roll.
          </note>
          <note>
            Vi har hört det förut, men det tål att upprepas. Det militära
            försvaret är helt beroende av att ett antal funktioner i samhället
            fungerar. Det handlar exempelvis om energiförsörjning, sjukvård,
            transporter, livsmedel och dricksvattenförsörjning. Allt detta
            ska det civila försvaret kunna bistå Försvarsmakten med vid ett
            väpnat angrepp eller krig i vår omvärld.
          </note>
          <note>
            Dessutom ska det civila försvaret ha förmågan att skydda civilbefolkningen.
            Detta är en av de viktigaste uppgifterna eftersom vi vet att i
            händelse av kris och krig är det oftast samhällets svagaste och
            mest utsatta som lider mest. Oavsett vem du är och var du bor
            ska du veta att när den svåra situationen inträffar finns samhället
            där för dig. Därför har vi höga ambitioner med vårt arbete att
            återuppbygga det civila försvaret.
          </note>
          <note>
            I budgetpropositionen för 2021 och i totalförsvarspropositionen
            presenterade regeringen den största satsningen på civilt försvar
            i modern tid. Under 2021 förstärks det civila försvaret med 1
            miljard kronor, och under kommande år ökar satsningen stegvis.
            Tillsammans med de medel som tillfördes 2018 innebär regeringens
            förslag att ett civilt försvar förstärks med totalt 4,2 miljarder
            kronor år 2025.
          </note>
          <note>
            Regeringens förslag på inriktning och budget för det civila försvaret
            bygger helt på en överenskommelse mellan regeringspartie rna ,
            Centerpartiet och Liberalerna. Jag vill passa på att tacka för
            både konstruktivt och seriöst samarbete i de delarna. Jag vill
            också påstå att överenskommelsen ligger i linje med Försvarsberedningens
            bedömning, och jag vet att det finns en bred politisk enighet
            i kammaren om vikten av satsningen.
          </note>
          <note>
            Herr talman! I början av 90-talet avvecklades stora delar av
            det civila försvaret i Sverige, samtidigt som flera viktiga samhällsfunktioner
            privatiserades. Den pandemi som vi befinner oss i har blottlagt
            brister i samhället som visar på behovet av en robust krisberedskap
            och ett motståndskraftigt civilt försvar. Inte minst har den visat
            behovet av starkare försörjningsberedskap.
          </note>
          <note>
            Regeringen intensifierar nu återuppbyggandet av det civila försvaret
            för att säkerställa att samhällets motståndskraft stärks i grunden.
            De satsningar som regeringen föreslår kommer också att bidra till
            att stärka samhällets förmåga att förebygga och hantera svåra
            påfrestningar på samhället i fredstid, såsom pandemier, skogsbränder
            och cyberattacker.
          </note>
          <note>
            Samtidigt som vi bygger ett starkare totalförsvar stärker vi
            också samhällets grundläggande robusthet och förmåga att hantera
            svåra påfrestning ­ ar i fredstid. Under försvarsbeslutsperioden
            är det särskilt viktigt att arbetet med att stärka motståndskraften
            i de viktigaste samhällsfunktionerna utvecklas. Låt mig ge några
            exempel på områden.
          </note>
          <note>
            Oavsett om det handlar om fredstida kriser eller krig måste hälso-
            och sjukvården fungera. Därför är hälso- och sjukvården också
            det sakområde inom det civila försvaret som tillförs mest pengar
            under den kommande försvarsbeslutsperioden. Satsningar inom området
            kommer på sikt att innebära stärkt förmåga att snabbt öka antalet
            vårdplatser samt större lagerhållning av läkemedel och sjukvårdsmateriel.
          </note>
          <note>
            Ett annat område som behöver vara robust är energiförsörjningen
            i vardagen, under fredstida kriser och vid höjd beredskap och
            krig. Vi är också alltmer beroende av elektroniska kommunikationer
            som fungerar och är stabila. Finansiella tjänster, till exempel
            pensionsutbetalningar, behöver också upprätthållas. Att detta
            fungerar förutsätter en fungerande energiförsörjning och stabila
            elektroniska kommunikationer.
          </note>
          <note>
            Vidare är tryggare livsmedelsförsörjning och säkrare dricksvattenleveranser
            också förmågor som stärker vårt samhälle. Transporter måste fungera,
            annars uppstår snabbt bristsituationer och stora delar av vårt
            samhälle stannar upp.
          </note>
          <note>
            Alla dessa områden är exempel på att det civila försvaret berör
            hela samhället och även områden som pekas ut särskilt i propositionen.
          </note>
          <note>
            Under den kommande försvarsbeslutsperioden ser regeringen också
            ett stort behov av att tydliggöra ansvars- och ledningsförhållanden
            och skapa en starkare samordning inom civilförsvaret. Regeringen
            avser därför att fatta beslut om en struktur för ansvar, ledning
            och samordning inom civilt försvar på central, högre regional,
            regional och lokal nivå.
          </note>
          <note>
            Vårt samhälle ska vara robust nog att möta hela hotbilden som
            sträcker sig längs en hotskala från fredstida hot till hot om
            väpnat angrepp och krig. Vi kan konstatera att så kallade hybrida
            hot riktas mot Sverige redan i dag. Det behöver ske en generell
            förmågeutveckling för att kunna hantera den bredare hotbilden
            och de hybrida hoten i fredstid. En viktig del i detta är att
            stärka informations- och cybersäkerheten. En central komponent
            i detta är det nationella cybersäkerhetscent er som inrättades
            förra veckan. Centret kommer att ge konkret effekt på Sveriges
            förmåga att förebygga, upptäcka och hantera antagonistiska hot.
          </note>
          <note>
            Under krissituationer vet vi att risken för ryktesspridning kan
            öka därför att människor omedvetet eller av okunskap sprider felaktigheter.
            Men de kan också bli en grogrund för desinformation där avsändaren
            medvetet sprider felaktigheter. I händelse av kris och krig är
            det centralt att hela befolkningen får tillgång till korrekt och
            enhetlig information. Det civila försvaret ska ha förmågan att
            upprätthålla samhällets motståndskraft mot externa påtryckningar
            och bidra till att säkerställa försvarsviljan. Därför behöver
            Sverige ett starkt psykologiskt försvar. Regeringens inriktning,
            som också framgår av propositionen, är att 2022 inrätta en myndighet
            som ska ha det överordnade ansvaret för att utveckla och samordna
            Sveriges psykologiska försvar.
          </note>
          <note>
            Innan jag avslutar vill jag särskilt nämna de frivilliga försvarsorganisationerna.
            När staten nedmonterade stora delar av det civila försvaret fortsatte
            de frivilliga försvarsorganisationerna att utbilda och att öva.
            De är i dag en viktig del av återtagandet av det civila försvaret.
            Därför satsar också regeringen på att förstärka de frivilliga
            försvarsorganisationerna under den kommande försvarsbeslutsperioden.
          </note>
          <note>
            Vi har ett omfattande arbete framför oss. Det civila försvaret
            innefattar hela samhället, och återuppbyggandet behöver ske målinriktat
            över tid. Det kommer inte att ske över en natt, men med den historiskt
            stora satsningen tar vi viktiga steg i arbetet med att bygga ett
            starkare totalförsvar och därmed ett starkare samhälle och ett
            tryggare Sverige.
          </note>
          <note type="speaker">
            Anf. 126 MIKAEL OSCARSSON (KD) replik:
          </note>
          <note>
            Herr talman! Jag vill inledningsvis ge beröm till statsrådet.
            Det har va ­ rit lätt att få information, och vi har haft ett
            informationsutbyte. Utan namns nämnande har det gått lättare på
            den civila sidan än på försvars ­ sidan. Där har det varit svårare
            att komma fram.
          </note>
          <note>
            Jag ska inte recensera mer än så. Jag håller med om det sistnämnda
            om det civila. Kristdemokraterna har exakt samma uppfattning,
            nämligen att det är viktigt att använda det civila samhället.
          </note>
          <note>
            Jag har tre konkreta frågor. Min första fråga rör Försvarsberedningen.
            En viktig fråga för oss var ordergivningen. Vi pekade särskilt
            på att det skulle behövas ett totalförsvarsdepartement. Hur ser
            regeringen på att ett departement har ansvaret? När ni tog vid
            låg frågorna som nu finns hos MSB under Försvarsdepartementet.
          </note>
          <note>
            Jag har en annan fråga, nämligen cybersäkerhetscentret. Oavsett
            om det är fråga om en vägförening eller något annat är det bra
            med en ordförande. Nu ska det vara ett samarbete. I Storbritannien
            är det en myndighet, FRA:s syskonorganisation, som har så att
            säga fodervärdsansvaret. Är det inte rimligt att ge en myndighet
            huvudansvaret?
          </note>
          <note>
            Till sist har jag en fråga om detta med beredskapspolisen. Är
            det inte mer rimligt när man gör det här arbetet att ha det också
            i krissituationer och i fredstid? Varför ska man bara ha det i
            krig? Det har visat sig flera gånger genom historien, också i
            närtid, att polisen behöver förstärkningar. Varför inte ge dem
            möjlighet att ha beredskapspolisen också i fredstid?
          </note>
          <note type="speaker">
            Anf. 127 Statsrådet MIKAEL DAMBERG (S) replik:
          </note>
          <note>
            Herr talman! Tack , Mikael Oscarsson, för tre väldigt viktiga
            frågor – även om de är ganska omfattande, alla tre!
          </note>
          <note>
            Jag börjar med den första. Det är alltid ett vägval hur man organiserar
            saker och ting i ett regeringskansli. Men man kan konstatera att
            när man talar om civilt försvar är det enormt komplext. Som jag
            sa i mitt anförande berör det i praktiken hela samhället. Då har
            vi valt att ha det civila försvarets organisation kopplad till
            den fredstida krisberedskapen och de insatser vi behöver nu. Men
            vi har ett gott samarbete med Försvarsdepartementet, och det är
            Försvarsmakten som samordnar det civila försvaret med det militära
            försvaret.
          </note>
          <note>
            Jag tycker att den ordningen fungerar bra, särskilt när man tänker
            sig en utbyggnadsfas där väldigt många myndigheter måste vara
            involverade. Men det kan man ha olika uppfattningar om.
          </note>
          <note>
            Jag tycker att den process vi haft för att ta fram den här inriktningen
            för ett civilt försvar visar att det går att jobba över departementsgränser
            och ha en inriktning som jag tror att det finns ganska bred uppslutning
            kring i den här kammaren.
          </note>
          <note>
            Men ansvarsförhållandena behöver klargöras, för det är den andra
            delen av frågan. Det är därför vi har tillsatt en utredning. Den
            utredningen hade tillsatts snabbare om vi inte haft en viss kalabalik
            – som talmannen ledde – efter förra valet, när vi inte hade en
            ordinarie regering. Det gjorde att utredningar försköts i tid.
            Jag hade gärna haft de utredningarna på plats snabbare, men det
            är en sådan sak som en övergångsregering inte gör. Man tillsätter
            inte nya utredningar, och därför försköts det framåt i tid. Men
            det kommer, och därför säger vi tydligt i propositionen att vi
            ser framför oss att vi fattar beslut om ansvars- och ledningsförhållandena
            under försvars ­ beslutsperioden. Jag tror att det är en helt
            nödvändig del i återuppbyggnaden av det civila försvaret.
          </note>
          <note>
            Jag får ta de två andra frågorna i nästa replik.
          </note>
          <note type="speaker">
            Anf. 128 MIKAEL OSCARSSON (KD) replik:
          </note>
          <note>
            Herr talman! Jag vill faktiskt fylla på med en fråga till, som
            är dags ­ aktuell.
          </note>
          <note>
            Jag tror att jag och de flesta andra svenskar fick ett sms i
            dag – jag fick det mitt under debatten – med information från
            myndigheterna: ”Följ de nya skärpta råden för att stoppa spridningen
            av covid-19. Läs mer på webbplatsen Krisinformation.”
          </note>
          <note>
            Jag vill bara skicka med en fråga. Jag förstår att det var presskonferens;
            jag vet inte om statsrådet själv var med på den. Danmark skickade
            ut det här för nio månader sedan. Då var det också en tydlig länk.
            Varför gjorde man inte på samma sätt här? Varför har man inte
            med en tydlig länk när man ändå gör en sådan här sak? Jag förstår
            att MSB, som ju ligger inom statsrådets ansvarsområde, avrådde.
          </note>
          <note>
            Jag vill bara passa på att ta en dagsaktuell fråga för att förstå
            lite mer hur ni tänkte där. Det är ju en del i en krissituation
            att kunna använda sms. De t tycker jag är en bra idé. Men kan
            statsrådet ta sig lite tid och inviga oss i hur man tänkte? Jag
            tror att det är ganska många som undrar över det.
          </note>
          <note type="speaker">
            Anf. 129 Statsrådet MIKAEL DAMBERG (S) replik:
          </note>
          <note>
            Herr talman! Jag tar den sista frågan först eftersom den är aktuell.
          </note>
          <note>
            Regeringen ville jobba med att nå ut till människor i landet
            individuellt. Vi har talat om det under en längre tid. Vi har
            letat efter ett tillfälle när det uppfattas som helt korrekt att
            liksom påminna hela svenska folket, och nu blev det från och med
            i dag nya nationella riktlinjer för hur man måste bete sig i Sverige.
            Det var ett bra tillfälle att göra detta.
          </note>
          <note>
            Rapporteringen handlar om att MSB har avrått från att skicka
            ut ett viktigt meddelande till a llmänheten , vilket är något
            annat än det sms vi har skickat ut nu. Det är inte regeringen
            som ansvarar för innehållet. Vi har ansvaret för att se till att
            myndigheterna skickar ut sms:et, men innehållet ansvarar myndigheterna
            för.
          </note>
          <note>
            Vad jag förstår har MSB lyssnat på polisen, som var rädd för
            att det kan komma bedrägerier kopplat till sådana här utskick.
            Det påstås vara ett utskick från en myndighet, och man klickar
            på en länk och tror att man är på rätt sida men är inte det. Det
            kan finnas olika uppfattningar om detta, men det har inte regeringen
            tagit ställning till. Det är myndigheterna som avgör vad som står
            i meddelandet.
          </note>
          <note>
            När det gäller organisationsfrågan om cybersäkerhetscentret kan
            man som sagt organisera saker och ting på olika sätt. Den svenska
            traditionen brukar vara att ha oändligt långa utredningar som
            vrider och vänder på allting och kommer fram till en exakt och
            perfekt lösning. Jag tyckte att vi skulle tappa för mycket tid
            på det, och därför var vi i regeringen överens: Vi fattar beslut
            redan nu. Vi börjar med centret och sätter igång det med de fyra
            mest berörda myndigheterna. Alla har kvar sina befogenheter och
            ansvarsområden, och de fyra myndigheterna vill arbeta i nära samverkan
            med varandra.
          </note>
          <note>
            Om något år utvärderar vi om vi behöver ytterligare styrning
            av det här. Men jag tror att i grunden är det inte en myndighet
            som kommer att avvärja alla cyberhot mot Sverige. Det är flera
            myndigheter som måste involveras, och därför har vi valt att bygga
            på samverkan mellan fyra olika myndigheter i starten av det nya
            cybersäkerhetscentret. Då kommer vi igång snabbare och kan bygga
            upp det snabbare.
          </note>
          <note type="speaker">
            Anf. 130 SVEN-OLOF SÄLLSTRÖM (SD) replik:
          </note>
          <note>
            Herr talman! Som jag angav i mitt anförande har vi sverigedemokrater
            sett att ledningsfunktionen när det gäller krishanteringen av
            det civila försvaret inte är optimal. Vi vill ge MSB en tydligare
            roll att styra, leda och kontrollera krisberedskapen i det civila
            försvaret.
          </note>
          <note>
            Delar inrikesministern vår bild av problemet? Jag fick en del
            av svaret under anförandet, men inrikesministern kanske kan utveckla
            hur man ser på den framtida ledningsstrukturen.
          </note>
          <note>
            Vi kan också konstatera att ett återetablerat civilförsvar kommer
            att kosta väldigt mycket pengar. Vi i Sverigedemokraterna har
            funderat på hur vi vill finansiera framför allt delen som gäller
            beredskapslager men också många andra delar. Vi anser att beredskapslager
            är en väsentlig del och något väldigt viktigt när det gäller det
            civila försvaret. Delar regeringen den bedömningen, och hur ser
            regeringens finansieringsplan för beredskapslager ut?
          </note>
          <note>
            Slutligen har det under de senaste tre decennierna försvunnit
            väldigt mycket kunskap som funnits ute i kommunerna, länsstyrelserna,
            regioner ­ na och myndigheterna. Hur avser regeringen att klara
            utbildningsbehovet för att skyndsamt komma till rätta med det?
          </note>
          <note type="speaker">
            Anf. 131 Statsrådet MIKAEL DAMBERG (S) replik:
          </note>
          <note>
            Herr talman! Tack för frågorna , Sven-Olof Sällström !
          </note>
          <note>
            Jag tar den sista frågan först. Redan av de 400 miljoner som
            vi avsatte 2018 har väldigt mycket gått till just den typen av
            investeringar i myndigheter och organisationer – till att anställa
            människor för att jobba kontinuerligt med att få upp kunskapsnivån
            brett i samhället.
          </note>
          <note>
            Nu tar vi ett enormt kliv framåt med de 3,8 nya miljarderna.
            Det är klart att en del av de resurserna kommer att gå till specifika
            tjänster som kommer att jobba långsiktigt med detta, både på olika
            bevakningsansvariga myndigheter och i regioner och kommuner för
            att jobba med civilt försvar framöver. En del av pengarna kommer
            att fördelas lite senare, när ansvarig ledning och samordning
            är klar med sin utredning, för det är då vi ser var ansvaret ska
            landa.
          </note>
          <note>
            Jag delar bilden att MSB:s roll är viktig i det civila försvaret.
            Det är därför den utredning som sitter också tittar specifikt
            på MSB:s roll i det civila försvaret. Jag ser fram emot att ta
            del av utredningens resultat. Jag vill inte föregå utredningen
            s rapport eftersom den kommer i början av året.
          </note>
          <note>
            Däremot kan jag konstatera att regeringen redan lagt fram förslag
            och fått igenom i riksdagen att MSB ska ha en tydligare roll när
            det gäller räddningstjänsten i Sverige. MSB har nu möjlighet att
            göra det som man egentligen tog sig rätt att göra under de stora
            skogsbränderna, att också fördela resurser runt om i Sverige,
            så MSB har de facto redan fått en ännu tydligare roll på det väldigt
            viktiga räddningstjänstområdet.
          </note>
          <note>
            När det gäller försörjningsberedskapen tror jag inte att jag
            hinner med allt i dag, i alla fall inte på de 20 sekunder jag
            har kvar. Men det är en fråga som är central. Vi har redan gett
            FOI ett uppdrag. De har kommit tillbaka med en rapport om vad
            vi bör tänka på när vi nu ger en utredning i uppdrag att stärka
            den svenska försörjningsberedskapen. Det är rimligt att det blir
            en kombination av krav på olika aktörer men också avgiftsfinansiering,
            ungefär som Finland har haft det när man har byggt upp sin försörjningsberedskap.
          </note>
          <note type="speaker">
            Anf. 132 SVEN-OLOF SÄLLSTRÖM (SD) replik:
          </note>
          <note>
            Herr talman! Motståndskraft , som ligger till grund för bland
            annat det civila försvaret, kom ungefär två före Värnkraft , som
            ligger till grund för det militära försvaret.
          </note>
          <note>
            Vi har i det här betänkandet och även i budgeten som lagts fram
            tidigare behandlat det militära försvaret. Där har man detaljerat
            klargjort finansiering och ledning och strukturen fram till 2025.
          </note>
          <note>
            Jag uppfattade att inrikesministern i ett tidigare replikskifte
            skyllde på att det i tre och en halv månad inte fanns någon regering,
            att det var en övergångsregering då och att man av den anledningen
            inte kunde starta utredningar. Men man har haft lite drygt två
            år mer på sig än för det militära försvaret att få igång utredningar
            när det gäller ledningsstruktur och andra delar av det civila
            försvaret och finansieringen. Man borde ha haft det på plats nu,
            och det finns inte riktigt på plats.
          </note>
          <note>
            Jag köper alltså inte riktigt den lösningen, och jag tycker att
            det finns ett ansvar där. Regeringen hade möjlighet att starta
            de här utredningarna och komma igång med arbetet under förra mandatperioden.
            Jag vill ha en synpunkt på det, för det vittnar ändå om lite senfärdighet.
          </note>
          <note>
            När det sedan gäller det sms som har gått ut i dag fick jag av
            en god vän som är dansk en kopia av det danska sms:et. Jag tror
            att det gick ut redan den 13 mars. Det var ett omfattande meddelande,
            inte bara med en länk som tidigare angavs utan också med en väldigt
            omfattande text om hur man skulle förhålla sig i den nya pandemisituation
            som då rådde. Jag skulle inte ens kunna läsa upp hela, framför
            allt inte på danska, under de här två minuterna.
          </note>
          <note>
            Då kan jag tycka att det som kom var lite futtigt. Vad var syftet?
            Om det var att regeringen ville visa handlingskraft var det åtta
            nio månader för sent. Jag tycker nog att man i så fall skulle
            ha tagit i, men man skulle ha gjort det för nio månader sedan
            om man ansåg att det var påkallat.
          </note>
          <note type="speaker">
            Anf. 133 Statsrådet MIKAEL DAMBERG (S) replik:
          </note>
          <note>
            Herr talman! Man kan alltid fundera på när man skulle ha gjort
            saker och ting för att återuppbygga det civila försvaret. Jag
            kan bara konstatera att vi nu efter många års diskussioner har
            avsatt pengar och resurser för en kraftig utbyggnad av det civila
            försvaret och ett återtagande av förmåga. Det är jag stolt över.
            Jag uppfattar också att det finns en bred samstämmighet i riksdagen
            om det.
          </note>
          <note>
            Det är dock mer komplicerat när vi ska bygga upp det civila försvaret
            än när vi växlar upp det militära försvaret. Det militära försvaret
            har vi under en längre tid haft planer för. Vi har haft idéer
            om vad vi ska göra med det militära försvaret, men vi har inte
            riktigt haft pengarna för expan ­ sionen av det militära försvaret.
            Nu får vi det, och nu växer det militära försvaret under väldigt
            kort tid. Det har gjort det, och det kommer att göra det under
            de kommande åren.
          </note>
          <note>
            Det civila försvaret måste föregås av mer utredning, för samhället
            ser inte ut på samma sätt som när man avvecklade det civila försvaret.
            Därför ligger det civila försvaret något efter i utvecklingen,
            och det kan jag beklaga. Jag är dock stolt över att vi nu tar
            det här samlade greppet och har en plan för hur återtagandet ska
            ske.
          </note>
          <note>
            Avslutningsvis och återigen: Jag och regeringen tar inget ansvar
            för innehållet i sms:et. Däremot tycker jag att det är helt rätt
            tid nu, med den belastning vi har i hälso- och sjukvården just
            nu. Vi ser en alldeles för stor smittspridning. Vi står nu inför
            jul- och nyårshelgerna, och människor har under lång tid hört
            att det finns råd och rekommendationer som man ska förhålla sig
            till. Det är dock nu man måste bestämma sig för att ändra sitt
            beteende, och då finns det ett tillfälle att faktiskt påminna
            folk.
          </note>
          <note>
            Jag tror inte att detta är den avgörande insatsen när det gäller
            kommunikation, men det är ytterligare ett sätt påminna som vi
            inte har använt tidigare. Nu får människor tänka till och fundera:
            Hur planerar jag min julhelg? Hur gör jag med shoppingen av julklapparna?
            Det är nu det måste ske på ett korrekt sätt, så att vi inte får
            en ökad smittspridning och därmed fler dödsfall i Sverige.
          </note>
          <note>
            Jag tror att det är rätt tid att göra detta nu för att se till
            att bryta smittspridningskurvan och klara hälso- och sjukvårdens
            behov framöver.
          </note>
          <note type="speaker">
            Anf. 134 HANNA GUNNARSSON (V) replik:
          </note>
          <note>
            Herr talman! Jag vill börja med att gratulera regeringen till
            utskicket av sms:et. Alla pratar om det, så det var nog lyckosamt
            på så sätt. Jag har inte fått det än, men det kommer kanske.
          </note>
          <note>
            Jag vill fråga inrikesministern om civilplikten. I det här betänkandet,
            som vi fattar beslut om i morgon, föreslås ett tillkännagivande
            till reger ­ ingen om en utredning av en modern civilplikt. Det
            är jag väldigt glad över. Jag får förhoppningsvis i morgon en
            motion bifallen i riksdagen. Det är man som vänsterpartist inte
            särskilt bortskämd med, så det är roligt. Jag tror också att detta
            är en viktig fråga. Jag vill lite grann föregripa vårt beslut
            i morgon och höra vad regeringen har för inställning till en modern
            civilplikt som kompletterar den militära värnplikten.
          </note>
          <note type="speaker">
            Anf. 135 Statsrådet MIKAEL DAMBERG (S) replik:
          </note>
          <note>
            Herr talman! Inom många delar av det civila försvaret är personalen
            den absolut viktigaste resursen. När vi nu talar om att återuppbygga
            förmågan i det civila försvaret talar vi väldigt mycket om personalfrågan.
            Det handlar om att säkerställa en både fungerande och effektiv
            personalförsörjning både i kris och i händelse av krig. Jag tycker
            att frågan är väldigt viktig.
          </note>
          <note>
            Det vi försöker beskriva i propositionen är att det finns flera
            olika delar i detta. Det basala är de anställda – i hälso- och
            sjukvården, i polisen, i räddningstjänsten. De får ännu större
            arbetsuppgifter i händelse av exempelvis ett krig, så det är viktigt.
            Men vi har också de frivilliga försvarsorganisationerna, och så
            har vi frågan om pliktsystemet.
          </note>
          <note>
            Det vi skriver är att vi kommer att behöva göra en översyn av
            personalförsörjningen inom det civila försvaret. Inom olika delar
            av det civila försvaret har man kommit olika långt med behovsanalysen.
            Man har inte spesat exakt hur stora personalbehov man har i händelse
            av krig. Det måste man göra först, för att jämföra med den situation
            vi har i dag och se vad man kan lägga på men också om vi har ett
            behov av pliktsystemet.
          </note>
          <note>
            Jag tycker att bedömningen också behöver dra erfarenheter av
            hur vi har jobbat med frågorna tidigare. Vi skriver i propositionen
            att tidigare erfarenheter från olika lösningar behöver beaktas.
            Civilplikten är en del av detta. Gången är alltså: först behovsanalys,
            sedan jämföra med dagens situation, en upptrappningssituation
            och de frivilliga organisationerna och därpå en diskussion om
            civilplikt.
          </note>
          <note>
            Jag menar att propositionen tar höjd ekonomiskt för att i slutet
            av försvarsbeslutsperioden de facto kunna sätta igång civilplikt
            med de resurser som avsatts. Jag tycker att vi har tagit höjd
            för det. Men man måste göra personalbehovsanalysen först, innan
            man bestämmer exakt hur man ska göra med civilplikten.
          </note>
          <note type="speaker">
            Anf. 136 HANNA GUNNARSSON (V) replik:
          </note>
          <note>
            Herr talman! Jag ser fram emot att regeringen återkommer med
            någon form av utredning om civilplikten eller något liknande system.
          </note>
          <note>
            Jag tror att den pandemi vi har varit i har varit en ögonöppnare
            för många människor, framför allt för många unga som kanske inte
            har upplevt den här typen av kris tidigare. Jag tror att värnplikten
            när den nu växer också pekar på en möjlighet för många vanliga
            människor och vanliga ungdomar att faktiskt bidra och dra sitt
            strå till stacken. Jag hoppas att regeringen drar nytta av detta
            och återkommer – kanske inte superdupersnabbt, för det är ändå
            svåra frågor, men ändå relativt snabbt – och säger om detta är
            ett system som vi kan använda oss av.
          </note>
          <note>
            Nu har vi en majoritet i riksdagen för någon typ av civilplikt
            som faktiskt innebär en plikt för ungdomar att bidra till samhället,
            att lära sig någonting som kan vara viktigt i en krissituation.
            Som statsrådet säger har vi stora behov av personal till hela
            välfärden. En civilplikt skulle kunna vara ett steg in för en
            ung person som sedan kan skaffa sig en vanlig utbildning, till
            exempel i vården eller i andra samhällsviktiga sektorer eller
            yrken.
          </note>
          <note>
            Jag hoppas verkligen att regeringen tar den här chansen och återkommer
            med någonting som är bra.
          </note>
          <note type="speaker">
            Anf. 137 Statsrådet MIKAEL DAMBERG (S) replik:
          </note>
          <note>
            Herr talman! Jag kan garantera att personalförsörjningen blir
            ett av fokusområdena. Den är lite grann ryggraden i hela det civila
            försvarets utveckling.
          </note>
          <note>
            Jag kan också bara konstatera, innan vi lämnar detta helt och
            hållet, att vi har gjort några saker fram till i dag. Den viktiga
            krigsplaceringen inom myndigheter är i princip klar. Myndigheterna
            har krigsplacerat sin personal och därmed gjort en behovsanalys
            av sin verksamhet. Kommuner och regioner är nu mitt uppe i ett
            arbete där de börjat krigsplacera sin personal. Det har gått lite
            olika snabbt och man har kommit olika långt, men den analysen
            är enormt central för nästa skede i behovsanalysen. Vi har alltså
            påbörjat ett arbete här.
          </note>
          <note>
            Jag noterar också att intresset för att söka in på sjuksköterskeutbildningen
            har ökat. Jag kan inte ta gift på det, men jag såg i alla fall
            en nyhetsrubrik om det. Det visar att unga människor nu kan ha
            ett intresse av att göra någonting som verkligen betyder något
            i samhället och utbilda sig till någonting viktigt. Jag tror på
            det.
          </note>
          <note>
            Vi måste också se pliktfrågan som en större helhet. Vi måste
            kunna värdera. Om vi ska hålla ihop samhället, ha en försvarsberedskap
            och en motståndskraft, bygger det på alla människors vilja och
            förmåga att bidra till försvarsansträngningar. En del av det kommer
            att vara militärt, andra insatser kommer att vara civila. Den
            frågan måste definitivt finnas med när vi gör en utredning som
            tittar på vårt behov av personal men också de planer vi behöver
            framöver.
          </note>
          <note>
            Jag tycker också att det är intressant att fundera på hur mycket
            av denna översyn som ska handla om höjd beredskap och kanske lite
            grann gråzonsläget och vilka behov vi har då.
          </note>
          <note type="speaker">
            Anf. 138 LARS THOMSSON (C) replik:
          </note>
          <note>
            Herr talman! Jag är väldigt glad att inrikesministern p ratar
            om en robust energiförsörjning. Det är det min fråga handlar om
            också.
          </note>
          <note>
            I grund och botten ser jag en väldig fördel med den svenska klimatomställning
            som vi just nu gör. Den innebär att vi kan ersätta osäker , importerad
            energi med inhemsk, miljövänlig energiproduktion. Men det kräver
            att vi kanske tänker i lite nya banor.
          </note>
          <note>
            Jag ska ta ett exempel. Hybrit och LKAB i Norrbotten går mot
            vätgasdrift, och ska det här bli möjligt måste man inte bara släppa
            fram själva anläggningarna, utan man måste faktiskt släppa fram
            stora vindkrafts ­ parker. I praktiken är det vindkraft som vi
            ersätter kärnkraften med, och det blir ett väldigt stort behov
            av vindkraft.
          </note>
          <note>
            Just nu blockeras Norrbotten till ungefär 90 procent av Försvarsmaktens
            intressen och det som kallas lågflygsområden. Det gör att vi kanske
            kan bygga anläggningar, men vi kommer inte att klara elförsörjningen.
          </note>
          <note>
            Min konkreta fråga är: Är inrikesministern beredd att arbeta
            för ökad balans vad gäller Försvarsmaktens agerande vid tillståndsgivning
            så att man inte bara ser till de militära behoven utan även de
            civila behoven nu när vi har en totalförsvarsproposition?
          </note>
          <note type="speaker">
            Anf. 139 Statsrådet MIKAEL DAMBERG (S) replik:
          </note>
          <note>
            Herr talman! Tack, Lars Thomsson, för en viktig fråga!
          </note>
          <note>
            Risken med att ha en diskussion om totalförsvaret, särskilt det
            civila försvaret, är att den blir väldigt bred eftersom den täcker
            alla samhällsområden. Den här propositionen kommer inte att lösa
            alla de avvägningsfrågor som finns mellan olika intressen – då
            hade den inte tagit slut i omfång.
          </note>
          <note>
            Men jag vill vara tydlig med att säga att det vi pekar på i propositionen
            är att den här klimatomställningen skapar nya möjligheter för
            en robust energiförsörjning. Jag tror att det är viktigt att se
            att genom den utbyggnad av fossilfri energi som vi har över hela
            Sverige skapas också större försörjningstrygghet i händelse av
            kris eller i värsta fall krig. Omställningen och de mer förnybara
            energikällorna som är mer lokalt spridda över landet skapar en
            ny möjlighet för Sverige som land och för totalförsvaret.
          </note>
          <note>
            Jag tror att den här totalförsvarspropositionen genom att hålla
            ihop ett tänk om hur vi utvecklar vår försvarsförmåga också skapar
            momentum där man kommer att diskutera olika intressen och väga
            dem mot varandra. Men vi ska inte sticka under stol med att det
            militära försvaret också måste ha rätt att lyfta fram sina behov
            i en tillståndsprocess eller i avvägningsfrågan. Jag tror inte
            att vi kommer ifrån alla avvägningsdiskussioner som kan behövas
            i framtiden. Just den här propositionen är inte svaret på alla
            frågor.
          </note>
          <note type="speaker">
            Anf. 140 LARS THOMSSON (C) replik:
          </note>
          <note>
            Herr talman! Tack, inrikesministern, för svaret!
          </note>
          <note>
            Jag hade inte förväntat mig att den här propositionen skulle
            vara svaret på alla frågor. Däremot vill jag pålysa, efter att
            ha jobbat i sju år som natio ­ nell vindkraftssamordnare under
            regeringen, att Försvarsmakten blockerar 45 procent av Sveriges
            yta för vindkraft att etableras. Det är inte rimligt att det fortsätter
            så, om man ska vara helt krass.
          </note>
          <note>
            Vi har snart 50 terawattimmar vindkraftsproduktion, men vi behöver
            minst 50 till – kanske 100 till. Då blir det storskalig vindkraftsproduktion
            på land och till havs. Ska det här vara möjligt behövs nya tillstånd,
            för de tillstånd vi har som har gjort det möjligt att producera
            50 terawattimmar är slut. Då måste man tänka totalförsvar och
            inte bara militärt försvar.
          </note>
          <note>
            I dag har militären bara sett till den militära aspekten och
            till sina riksintressen. Nu måste man också väga in en robust
            energiförsörjning som är viktig och bra för vår säkerhet totalt
            sett.
          </note>
          <note>
            Jag ser väldigt mycket fram emot den här diskussionen. Jag tror
            att den kommer att bli avgörande för en bättre balans mellan försvarets
            intressen, som vi verkligen ska fortsätta beakta, och totalförsvarets
            intressen.
          </note>
          <note type="speaker">
            Anf. 141 Statsrådet MIKAEL DAMBERG (S) replik:
          </note>
          <note>
            Herr talman! Jag har väl inte mer att säga i sak i den här frågan
            än att jag har stor respekt för Lars Thomssons kunskap och erfarenhet
            på det här området.
          </note>
          <note>
            Den samverkan vi har haft i Sverige när det gäller att försöka
            hitta platser där vindkraft kan byggas ut har än så länge visat
            sig vara väldigt framgångsrik. Vi har byggt ut vindkraften mycket
            snabbare än vad många trodde var möjligt. När jag var närings-
            och innovationsminister hade jag förmånen att vara med uppe i
            Piteå när Europas största landbaserade vindkraftspark byggdes
            ut.
          </note>
          <note>
            Det här har stor betydelse för svensk ekonomi och för jobben,
            men det handlar också om vår energiförsörjning, både i fredstid
            och ytterst vid kris, att vi har ett robust energisystem.
          </note>
          <note>
            Jag ser fram emot att höra mer av Lars Thomssons tankar kring
            de här frågorna framöver.
          </note>
          <note type="speaker">
            Anf. 142 ALEXANDRA ANSTRELL (M) replik:
          </note>
          <note>
            Herr talman! Jag kan bara instämma i Mikael Oscarssons beröm
            till ministern. Jag tycker att det här med det civila försvaret
            hanteras bra. Det är jag tacksam för, och jag uppskattar en god
            debatt.
          </note>
          <note>
            Jag har några frågor om utredningen om ansvar, ledning och samordning.
            Den är försenad nästan ett år. Ser ministern några problem med
            den förseningen när det gäller att klarlägga ansvaret och ledningsstrukturen?
            Hur ska det här hanteras?
          </note>
          <note>
            Sedan undrar jag också när det gäller det tillkännagivande om
            civilplikt som vi hoppas ska gå igenom i morgon: Hur snabbt tror
            ministern att vi ska kunna se något resultat och att vi faktiskt
            får någonting tillbaka? Vi ligger redan steget efter vad gäller
            det civila försvaret och behöver verkligen s teppa upp i hastighet.
          </note>
          <note>
            Avslutningsvis har jag också frågor om beredskapslager, som tidigare
            frågeställare har varit inne på. Tror ministern att det kommer
            att krävas samarbete med näringslivet? Är detta något som näringslivsrådet
            ska hantera, och när kan vi i så fall se ett näringslivsråd?
          </note>
          <note type="speaker">
            Anf. 143 Statsrådet MIKAEL DAMBERG (S) replik:
          </note>
          <note>
            Herr talman! Jag rodnar nästan av allt beröm som jag får här
            i kammaren! Vanligtvis får man inte det när man har debatter här.
            Men det säger väl någonting om att det finns en ganska bred politisk
            enighet om inriktningen, att Försvarsberedningen gjorde ett bra
            förarbete i de här delarna och att det finns en inriktning som
            vi i stort är överens om även om vi kan fundera över detaljer
            och vissa delar.
          </note>
          <note>
            Om det innebär stora problem att utredningen inte kom igång så
            snabbt och att den därmed levererar sitt resultat senare är mitt
            svar att det ju alltid är bättre om en utredning kommer snabbt
            än senare. Men jag ser att vi har planerat den här försvarsbeslutsperioden
            på ett sådant sätt att det finns resurser och pengar för att omsätta
            och fatta beslut om ansvars- och ledningsförhållanden inom det
            civila försvaret.
          </note>
          <note>
            Jag ser som min roll som inrikesminister under den här perioden
            att ta detta framåt så att vi kommer så långt som möjligt och
            fattar beslut i regeringen framöver som jackar i de budgetsatsningar
            som vi har avsatt för försvarsbeslutsperioden. I den delen är
            jag inte så orolig.
          </note>
          <note>
            När det gäller beredskapslager är samarbete med näringslivet
            helt avgörande eftersom flera delar av sektorerna som berörs drivs
            av näringslivet i dag. Då måste det finnas ett nära samarbete.
            I några sektorer har man redan samarbete och diskuterar ganska
            ivrigt. Man diskuterar transportsektorn och livsmedelssektorn
            och hur man ska se på lagerfrågan. Men det är därför vi vill ha
            en ordentlig utredning som tittar på vad som är samhällets samordnande
            roll och funktion i detta.
          </note>
          <note>
            Jag ser fram emot att ha en dialog med näringslivet under hela
            resan , både med det nationella perspektivet och ännu mer inom
            respektive sektor, för det är där som väldigt mycket av de konkreta
            överläggningarna och uppgörelserna om ersättningsfrågor och annat
            framöver måste hanteras.
          </note>
          <note type="speaker">
            Anf. 144 ALEXANDRA ANSTRELL (M) replik:
          </note>
          <note>
            Herr talman! Tack, ministern, för svaret!
          </note>
          <note>
            Jag håller verkligen med om att Försvarsberedningen kom fram
            till många bra saker. Jag tycker bara att det är synd att vi inte
            kan komma överens om en långsiktig finansiering av det här, för
            det tror jag att alla skulle vara betjänta av.
          </note>
          <note>
            Jag hade inte tänkt ställa den här frågan, men flera ledamöter
            frågade tidigare om dagens sms. Ministern har redan svarat att
            regeringen ville nå ut till fler människor och att man har letat
            efter ett tillfälle att göra ett sådant här massutskick. Då är
            frågan: Har ni letat efter det i nio månader? Ni har sagt att
            ni inte tar ansvar för innehållet men ändå vill att människor
            ska ändra beteende. Kan ministern berätta hur ni tänkte?
          </note>
          <note type="speaker">
            Anf. 145 Statsrådet MIKAEL DAMBERG (S) replik:
          </note>
          <note>
            Herr talman! Vi har fört diskussioner under en längre tid om
            tekniskt möjliga lösningar. Det löstes med det fina samarbete
            som vi hade med de stora operatörerna i Sverige, som har gett
            kapacitet och också står för kostnaden för det här massutskicket.
          </note>
          <note>
            Det var en diskussion om vi skulle använda oss av viktigt meddelande
            till allmänheten, men vi valde att inte gå vidare med det därför
            att lagstiftningen nog är lite för snäv för att använda det på
            det här sättet i en pandemi som är långvarig och inte akut på
            det sättet.
          </note>
          <note>
            Regeringen ger ett uppdrag om att det ska genomföras. Vi bestämmer
            inte, enligt den förvaltningsmodell som vi har, innehållet. Det
            är alltså inte regeringen som skickar sms:et, utan det är det
            andra som gör, och då har myndigheterna kommit fram till att det
            ska stå det som det står i meddelandet.
          </note>
          <note>
            Jag tror att hela diskussionen blir en påminnelse om att vi måste
            tänka till. Det ger ytterligare ett tillfälle att snacka om vilka
            rekommendationer och råd som nu gäller. Det är inte några allmänna
            tips, utan det är nu dags att ändra sina beteenden. Och det gör
            du, jag och vi tillsammans de kommande veckorna. Det avgör väldigt
            mycket vilken smittspridning vi kommer att ha under jul och nyår,
            och det var det som var syftet med detta. Det är väl bra att det
            diskuteras.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 8 Jämställdhet och nyanlända invandrares etablering
          </note>
          <note>
            Arbetsmarknadsutskottets betänkande 2020/21:AU1
          </note>
          <note>
            Utgiftsområde 13 Jämställdhet och nyanlända invandrares etablering
            (prop. 2020/21:1 delvis)
          </note>
          <note>
            föredrogs.
          </note>
          <note type="speaker">
            Anf. 146 MALIN HÖGLUND (M):
          </note>
          <note>
            Herr talman! Integrationsproblemen är en av vår tids stora samhällsutmaningar.
            Hur vi lyckas med att se till att människor kommer in på arbetsmarknaden
            och blir en del av det svenska samhället kommer att vara avgörande
            för att säkerställa sammanhållningen i landet.
          </note>
          <note>
            Många av de reformer som Sverige behöver för ökad integration
            är också reformer för att öka jämställdheten. Verklig frihet och
            självständighet börjar med egen inkomst. När kvinnor arbetar och
            får en egen inkomst ökar möjligheten till självbestämmande och
            möjligheten att fatta egna beslut om sitt liv.
          </note>
          <note>
            Sverige ska vara ett land där man kan börja med nästan ingenting
            och ta sig nästan hur långt som helst, där vad du gör och vart
            du är på väg är viktigare än var du kommer ifrån. Ett ja till
            att stanna i Sverige ska också betyda ett ja till att kunna komma
            in i samhället. Så är det inte i dag.
          </note>
          <note>
            Herr talman! Det behövs en ny integrationspolitik med högre ställda
            krav och förväntningar, med fokus på språk, på jobb och på gemensamma
            värderingar. Verklig integration börjar med det svenska språket.
            Språket ska gå som en röd tråd från nyanländ via nyanställd till
            ny svensk medborgare.
          </note>
          <note>
            Alltför många som invandrar till Sverige fastnar i dag i bidragsförsörjning.
            Frånvaron av reformer de senaste åren, kombinerat med en mycket
            stor asylinvandring, har förvandlat integrationsutmaningen till
            ett akut problem. Prognoser visade att antalet långtidsarbetslösa
            skulle öka till de klart högst uppmätta nivåerna efter millennieskiftet
            redan innan coronakrisen var ett faktum.
          </note>
          <note>
            Herr talman! Aldrig tidigare har förutsättningarna för grupper
            som står långt från arbetsmarknaden varit lika dåliga redan innan
            en kris slog till. Sverige riskerar nu en utbredd arbetslöshet
            som kommer att drabba dem som redan i dag står långt från arbetsmarknaden
            eller som är nya i vårt land allra hårdast.
          </note>
          <note>
            Vikten av kraftfulla åtgärder för att förhindra och bryta utanförskapet
            har aldrig varit större. En viktig grundprincip för de integrationssatsningar
            som görs efter den akuta krisen bör vara att tydligt ta sikte
            på självförsörjning.
          </note>
          <note>
            Vi moderater har förslag för att få in fler på arbetsmarknaden
            och i egenförsörjning tidigare. Det handlar om införandet av inträdesjobb,
            så att fler med lägre utbildning och kortare arbetslivserfarenhet
            ska kunna lära sig jobbet på jobbet, bättre möjlighet att starta
            företag som nyanländ, tydligare krav på att lära sig svenska,
            språkkrav för medborgarskap, försörjningskrav vid anhöriginvandring,
            tydligare krav och fokus på svenska värderingar, nya brottsrubriceringar,
            skärpta straff, översyn av diskrimineringslagen samt att motverka
            parallella samhällen och förtryck, för att bara nämna några förslag.
          </note>
          <note>
            Efter att man har kommit till Sverige och fått uppehållstillstånd
            får man under sina första två år här delta i Arbetsförmedlingens
            etableringsprogram. Där bör vägen till integration och egenförsörjning
            starta. Etableringsprogrammet levererar dock mycket dåliga resultat.
            Det behövs tydligare krav på att lära sig svenska och att utbilda
            sig för att möta kraven på svensk arbetsmarknad.
          </note>
          <note>
            Eftersom Arbetsförmedlingen med all önskvärd tydlighet visar
            på stora brister och resultaten för nyanländas etablering är helt
            oacceptabla anser vi moderater exempelvis att kommuner som vill
            ska kunna ta över ansvaret för integration och etablering av nyanlända.
          </note>
          <note>
            Herr talman! De som står absolut längst från arbetsmarknaden,
            och som kanske lever i största ofrihet i Sverige i dag, är utrikes
            födda kvinnor. Vi vet att i Sverige är det i dag bara hälften
            av de kvinnor som är födda utanför Europa som arbetar. När det
            gäller kvinnor födda utanför Europa som har en bakgrund med kort
            utbildning är det bara en tredjedel som går till jobbet. Två tredjedelar
            gör inte det. Dessa kvinnor saknar en egen inkomst och möjlighet
            att fatta egna , självständiga beslut om sitt liv. Vi har svikit
            de här kvinnorna. De lämnas alltför ofta i hemmet i ett kravlöst
            bidragsberoende. Det är inte att värna dessa kvinnors möjlighet
            till självbestämmande.
          </note>
          <note>
            För låginkomsttagare lönar det sig inte tillräckligt väl att
            gå från bidrag till arbete. Det får stora effekter för integrationen
            och också för jämställdheten. För att det ska löna sig bättre
            att arbeta vill vi därför införa ett ytterligare jobbskatteavdrag,
            som innebär sänkt skatt för alla som jobbar. Möjligheten att i
            dag stapla bidrag på varandra, såsom barnbidrag, flerbarns ­ tillägg,
            bostadstillägg och försörjningsstöd, minskar kraftigt drivkrafterna
            att i stället ta ett arbete. Särskilt hindrar detta kvinnor från
            att komma i arbete, då drivkrafterna minskar i takt med antalet
            barn. I Sverige ska en självklar princip gälla: Ingen ska jobba
            och tjäna mer pengar på bidrag än på arbete. Det borde vara en
            självklarhet.
          </note>
          <note>
            Herr talman! Vi vill därför genomföra en stor bidragsreform.
            För att ersättnings- och bidragssystemen inte ska vara bromsklossar
            för integra ­ tion eller till och med påverka systemets legitimitet
            ska nyanlända i högre grad successivt arbeta sig in i rätten till
            olika bidrag och sociala ersätt ­ ningar. Full tillgång till svenska
            bidrag och förmåner bör man få enbart genom eget arbete.
          </note>
          <note>
            Det är oacceptabelt att vi i ett av världens absolut mest jämställda
            länder nu ser att jämställdheten på område efter område går åt
            fel håll. Antalet våldtäktsanmälningar ökar, och unga kvinnors
            utsatthet för sexualbrott i Sverige har ökat med 360 procent sedan
            Stefan Löfven blev statsminister. Bara 5 av 100 våldtäkter leder
            till fällande dom.
          </note>
          <note>
            Herr talman! I spåren av isolering och oro visar larmrapporter
            att våldet i nära relationer ökar. Sverige behöver skyndsamt få
            på plats bättre skydd för våldsutsatta kvinnor. Under pandemin
            har det blivit svårare att söka hjälp när utsatta, ofta kvinnor,
            tvingas stanna hemma med sin förövare. Brottsförebyggande rådets
            preliminära statistik för mars visar på en ökning av misshandel
            av kvinnor i parrelation.
          </note>
          <note>
            Moderaterna föreslår att ytterligare medel avsätts för Nationellt
            centrum för kvinnofrid och för att kvinnojourerna ska ha tillräckligt
            med stödinsatser och en god beredskap.
          </note>
          <note>
            Regeringen har under lång tid urholkat arbetslinjen, och det
            får betydande konsekvenser för både integration och jämställdhet.
            År efter år har den rödgröna regeringen bidragit till att montera
            ned arbetslinjen till förmån för skattehöjningar och utbyggda
            bidragssystem.
          </note>
          <note>
            Herr talman! Att nyanlända invandrare integreras och att vi har
            ett jämställt samhälle är en stor samhällsutmaning. Det är dags
            att regeringen nu tar den på största allvar.
          </note>
          <note type="speaker">
            Anf. 147 LUDVIG ASPLING (SD):
          </note>
          <note>
            Herr talman! Jag vill i debatten lyfta upp två olika saker. Det
            gäller dels utgiftsområdets materiella innehåll, det vill säga
            vad det rent konkret finansierar, dels de teoretiska utgångspunkter
            som ligger till grund för integrationspolitiken i det större perspektivet,
            det vill säga vilka ideologiska överväganden som ligger till grund
            för utgiftsområdet i sig.
          </note>
          <note>
            När vi här i kammaren diskuterar integrationsfrågor hamnar diskus
            ­ sio ­ nen väldigt ofta i frågor av ekonomisk natur , såsom bidrag
            eller anställ ­ ningsformer. Jag tycker att detta perspektiv dominerar
            alldeles för mycket och att de mer djupgående frågorna lämnas
            utanför.
          </note>
          <note>
            Sverige lider i dag av en plethora av problem som grundar sig
            i det faktum att en stor grupp, framför allt bestående av utrikes
            födda och andra generationens invandrare, lever i viss isolering
            från majoritetssamhället. Isoleringen gör att utanförskapet går
            i arv och ger upphov till materiell och kunskapsmässig fattigdom
            samt kulturella värderingar som glorifierar kriminalitet, religiös
            separatism eller en viss missaktning mot majoritetssamhället.
          </note>
          <note>
            Sverige är det land inom OECD som spenderar mest pengar på så
            kallad integrationspolitik men är samtidigt troligtvis det land
            med störst problem med segregation. Frågan är om detta är en paradox,
            eller har det ett logiskt samband? Kan anledningen till att problemen
            med segregation växer vara just integrationspolitiken, inte att
            problemen växer trots den?
          </note>
          <note>
            För att undersöka detta vill jag gå tillbaka till de teoretiska
            utgångspunkter som ligger till grund för utgiftsområdet och integrationspolitiken.
            De kommer till uttryck i framför allt en proposition som heter
            Sverige, framtiden och mångfalden – från invandrarpolitik till
            integrationspolitik samt den utredning som låg till grund för
            denna.
          </note>
          <note>
            Enligt förarbetena bygger integrationspolitiken på dels valfrihetsmålet,
            det vill säga det ska vara helt upp till den som invandrar till
            Sverige att själv välja i vilken grad man vill bli en del av den
            svenska kulturen och majoritetssamhället. Dels bygger den på jämlikhetsmålet,
            det vill säga lika rättigheter och möjligheter för alla oavsett
            etnisk eller kulturell bakgrund.
          </note>
          <note>
            I praktiken innebär detta att en person som kommer till Sverige
            och som väljer att inte komplettera sin kulturella bakgrund genom
            att till exempel lära sig svenska språket och lära sig hur den
            svenska kulturen, samhället, ekonomin och arbetsmarknaden fungerar
            ska ha samma möjligheter och rättigheter till välfärdsystemen
            som en annan person som anstränger sig mycket för att göra allt
            detta. Det här ser vi helt enkelt inte som rimligt.
          </note>
          <note>
            Det är glasklart att den ekonomiska segregationen är en direkt
            följd av dessa två mål, och jag vill också understryka för kammaren
            att jag faktiskt vet vad jag pratar om. Jag är nämligen, såvitt
            jag vet, den enda av deltagarna i debatten som i vuxen ålder har
            flyttat till ett helt främmande land och själv har gått igenom
            en integrationsprocess. Jag har i ungefär sex år bott och jobbat
            utanför Europa, och jag var under ett par år en ganska välanpassad
            invandrare i Japan.
          </note>
          <note>
            Jag vet att denna process – att bli en del av en helt ny kultur
            och ett helt nytt land – kräver hårt arbete, tålamod, villighet
            att kompromissa med vär ­ deringar och villighet att anpassa sig
            till en helt annan arbetsplatskultur, vilket kan vara väldigt
            svårt. Det kräver också en villighet att plugga språk på kvällen,
            även om man inte känner för det, och ofta en villighet att börja
            om från botten av arbetsmarknadens stege. I många fall kommer
            inget av detta att ske så länge det är valfritt, och definitivt
            inte så länge välfärd s ­ systemet i dess helhet finns till för
            att kompensera de personer som väljer att inte göra sitt bästa.
          </note>
          <note>
            Ytterligare något som jag tycker är viktigt att tala om i sammanhanget
            är vikten av normer och värderingar. I den proposition som jag
            nämnde tidigare står det på följande sätt. Integrationspolitiken
            ska ”underlätta för individen att integrera gamla och nya livsmönster
            och livsstilar på det sätt hon själv önskar. Detta är en förutsättning
            för att människan skall utveckla en hel identitet och vara stolt
            över sin bakgrund. – – – Ett mångkulturellt samhälle består av
            en mångfald värderingar och förhållningssätt som successivt påverkar
            varandra.”
          </note>
          <note>
            Om vi bortser ifrån den tveksamma hypotesen om att mångkultur
            i Sverige är en förutsättning för att utlänningar ska känna stolthet
            över sin bakgrund, vilket enligt mig är nonsens, skulle jag vilja
            fokusera lite på idén om en mångfald av värderingar.
          </note>
          <note>
            En värdering som har blivit allt vanligare på senare år är den
            om så kallad heder, vilket nog alla i den här kammaren är medvetna
            om. Lite förenklat innebär det att familjen eller klanen ser kvinnor
            som egendom snarare än människor. Familjen eller klanen ser det
            som sin uppgift att skydda egendomen genom att på olika sätt begränsa
            dess rörelsefrihet, sexua l itet eller livsval.
          </note>
          <note>
            Å ena sidan påstår alla partier i kammaren att de vill bekämpa
            hederskulturen på olika sätt, men å andra sidan står alla partier
            i kammaren – förutom Sverigedemokraterna – bakom idén om en mångfald
            av värderingar utan några begränsande principer. Alla värderingar
            är välkomna. Det är vad som uttryckligen står i dokumentet, som
            alla här förutom vi har röstat för.
          </note>
          <note>
            Det finns en uppenbar motsättning mellan målet om valfrihet och
            målet om en mångfald av värderingar. Den uppstår om exempelvis
            frun och barnen i en familj där pappan väljer att hålla kvar vid
            hedersnormen inte kommer att tillåtas välja att bli en del av
            den svenska kulturen och den jämställdhetsnorm som gäller här,
            om de skulle vilja det. Friheten att som i detta fall få välja
            kan innebära en begränsning av friheten för någon annan.
          </note>
          <note>
            Herr talman! Målet om en mångfald av värderingar utan en begränsande
            princip har gjort Sverige till en magnet för personer som vill
            leva på ett sätt som de vet att andra västländer inte skulle acceptera.
            Resultatet av denna mångfald av värderingar börjar nu bli mer
            och mer uppenbart: balkongflickor, tvångsäktenskap för barn, hedersvåld,
            terrorkrigsresande, könssegregerade skolor, könssegregerade medborgardialoger,
            könssegregerade badhus med mera.
          </note>
          <note>
            Även om dessa inslag i det kulturella landskapet ibland strider
            mot svensk lag, och ofta strider mot vad åtminstone jag anser
            vara acceptabelt i ett demokratiskt samhälle, ligger beteendet
            i linje med utgångspunkterna för integrationspolitiken, nämligen
            en ökad mångfald av värderingar.
          </note>
          <note>
            Låt mig gå över till det materiella innehållet i utgiftsområdet.
            Det ligger mycket i linje med de teoretiska utgångspunkterna.
            Utgiftsområdet bygger på att skapa parallellsamhällen, till exempel
            genom stöd till föreningar baserade på etnisk grund. Det betalar
            för rena nöjen som power ­ yoga, hästsport och fisketurer för
            asylsökande, det vill säga personer som inte ens har uppehållstillstånd
            i Sverige, och finansierar projekt vars officiella syfte är att
            motverka segregation men som i bästa fall har en begränsad effekt
            på problemet.
          </note>
          <note>
            Anslaget mot segregation har exempelvis finansierat en könssegregerad
            så kallad medborgardialog, vilket betyder att svenska staten i
            handling visar sitt stöd till den hedersnorm som säger att kvinnor
            är underordnade och inte får vistas på samma plats som män. Samma
            anslag har finansierat en så kallad civilsamhällesorganisation
            i Malmö som leds av en person som skryter med sin bakgrund inom
            en terrorgrupp som gjort sig skyldig till krigsförbrytelser. Det
            är en person som aktivt sprider antisemitisk hatpropaganda i sociala
            medier.
          </note>
          <note>
            Anslaget till föreningar baserade på etnisk grund finansierar
            en organisation för personer med rötter i Azerbajdzjan. Organisationens
            ordföran ­ de sprider ren krigspropaganda och är öppen med att
            han vill utradera Armenien som stat. Detta är ju inget nytt. För
            ett par år sedan dömdes ordföranden för en viss turkisk förening
            för hets mot folkgrupp efter att han stått och skrikit ”Död åt
            armenierna” så högt att det hördes hela vägen från Sergels torg
            till Sveriges riksdag. Detta gjorde dock inget intryck på MUCF,
            som fortsätter betala ut ungefär en halv miljon kronor om året
            till denna organisation.
          </note>
          <note>
            Jag skulle kunna fortsätta ett tag till, men jag tror inte att
            det spelar någon roll. Jag tror helt ärligt inte att det finns
            någon skandal inom utgiftsområdet som är tillräckligt graverande
            för att regeringen ska inse att detta i bästa fall är ett gigantiskt
            slöseri med pengar men sannolikt är rent kontraproduktivt.
          </note>
          <note>
            Den enda slutsats som logiskt kan dras av utgiftsområdet är att
            segregationen i Sverige har blivit värre, inte trots integrationspolitiken
            utan på grund av den.
          </note>
          <note>
            Avslutningsvis vill jag yrka bifall till reservationen.
          </note>
          <note type="speaker">
            Anf. 148 ALIREZA AKHONDI (C) replik:
          </note>
          <note>
            Herr talman! Jag är egentligen inte jätteförtjust i att begära
            replik, men jag kunde faktiskt inte hålla mig i dag. Det var väldigt
            många överord i ditt anförande, Ludvig Aspling – det var glorifiering
            av kriminalitet och terrorism, och det var nonsens, skandal och
            ett gigantiskt slöseri. Det var svårt att missa att du är väldigt
            anti begreppet ”mångfald”. Jag funderar dock på vad alternativet
            kan tänkas vara för Ludvig Aspling. Är det enfald? Jag funderar
            också på vilket sätt Ludvig och Sverigedemokraterna ser att det
            gagnar Sverige.
          </note>
          <note>
            Jag är även bekymrad över att Sverigedemokraterna gång på gång
            kritiserar de förslag till lösningar som andra partier kommer
            med, medan deras egna förslag på hur vi ska adressera de utmaningar
            vi har i vårt samhälle lyser med sin frånvaro. Med tanke på att,
            i dessa pandemitider, 30 procent av läkarna och 14 procent av
            sjuksköterskorna i Sverige har utrikesbakgrund och att tiotusentals
            människor med utrikesbakgrund vaknar varje morgon, går till sitt
            arbete och hjälper vårt samhälle att stå pall och utvecklas kan
            jag dessutom tycka att det känns ytterst tråkigt att höra Ludvig
            Asplings retorik och hur han beskriver utrikes födda och den insats
            de gör för vårt samhälle.
          </note>
          <note type="speaker">
            Anf. 149 LUDVIG ASPLING (SD) replik:
          </note>
          <note>
            Herr talman! Jag använder de ord jag tycker att sammanhanget
            kräver, Alireza, varken mer eller mindre.
          </note>
          <note>
            Det är inte så att vi är emot mångfald på alla nivåer, utan det
            jag lyfte i mitt anförande är idén om en mångfald av värderingar
            utan begränsande princip. Jag ska förklara för Alireza vad det
            är jag menar. Hade jag skrivit den proposition jag tog upp i anförandet
            hade jag skrivit någonting i stil med ”en mångfald av värderingar
            inom ramen för vad som är acceptabelt i ett demokratiskt samhälle”
            eller ”inom ramen för vad som ryms i FN:s deklaration om de mänskliga
            rättigheterna”. Någonting sådant hade jag skrivit, det vill säga
            gjort en begränsning av den mångfald av värderingar som vi kan
            acceptera. Som det står nu är det en mångfald av värderingar,
            punkt slut, vilket innebär att vad som helst är acceptabelt enligt
            den här propositionen. Det står vi inte bakom.
          </note>
          <note>
            Vad gäller att det finns en massa människor med utländsk bakgrund
            som jobbar inom vården känner jag till det; min fru är en av dem.
            Det är alltså ingenting jag har missat, Alireza. Det är inte heller
            så att jag riktar kritik mot någon enskild person, utan den kritik
            jag lyfte i mitt anförande riktar jag mot Regeringskansliet –
            kort och gott mot de politiker som be ­ stämmer att vi ska lägga
            en väldig massa pengar på ett utgiftsområde som gör väldigt liten
            nytta. Om man ska använda skattebetalarnas pengar till något måste
            man visa effekt, och effekten av integrationspolitiken och av
            det här utgiftsområdet har inte infunnit sig. Det tror jag att
            Alireza kan hålla med om.
          </note>
          <note>
            Att säga att kritik mot effekten av en integrationspolitik som
            är havererad skulle vara kritik mot enskilda personer med utländsk
            bakgrund är trams, Alireza. Det stämmer inte.
          </note>
          <note type="speaker">
            Anf. 150 TALMANNEN:
          </note>
          <note>
            Jag påminner båda debattörerna om att vi inte brukar tilltala
            varandra med du och att vi brukar använda både för- och efternamn
            när vi talar till eller om varandra.
          </note>
          <note type="speaker">
            Anf. 151 ALIREZA AKHONDI (C) replik:
          </note>
          <note>
            Herr talman! Det jag reagerar på och inte har fått svar på är
            hur Sverigedemokraternas förslag till lösningar kan tänkas se
            ut. När jag tittar igenom Sverigedemokraternas reservationer och
            motioner ser jag inte att det finns några förslag.
          </note>
          <note>
            Vad jag ser är i stället en svartmålning av vårt samhälle som
            saknar verklighetsförankring. Visst är vi ense om att det finns
            utmaningar i vårt samhälle, och visst är vi ense om att effekten
            av de insatser som har gjorts tidigare kanske inte har varit särskilt
            bra. Det kan jag absolut medge. Men det jag saknar är hur Sverigedemokraternas
            alternativa lösningar kan tänkas se ut. Jag skulle ärligt vilja
            veta om Sverigedemokraternas yttersta mål är assimilering och
            inte integration, och i så fall varför Sverigedemokraterna och
            Ludvig Aspling inte talar klarspråk kring detta.
          </note>
          <note type="speaker">
            Anf. 152 LUDVIG ASPLING (SD) replik:
          </note>
          <note>
            Herr talman! Jag ska hjälpa Alireza Akhondi lite på vägen. Vår
            politik på det här området finns inte i den motion som Alireza
            pratar om, men integrationsutmaningen lyfts i 18 av Sverigedemokraternas
            kommitté ­ motioner. Det är kommittémotioner som finns i andra
            utskott, vilket inne ­ bär att detta finns i den kommittémotion
            som handlar om skolan, i den som handlar om kulturen och, tror
            jag, i den som handlar om sjukvården. Det finns alltså ett antal
            olika förslag, men de är utspridda på olika kommitté ­ motioner.
            Om Alireza Akhondi går in på riksdagens hemsida och söker på ”integration”
            och sedan väljer de motioner som kommer från vårt parti kommer
            han att hitta alla förslagen där.
          </note>
          <note>
            Om Alireza Akhondi när det gäller resultatet av integrationspolitiken
            säger att vi har lagt väldigt mycket pengar på detta men att resultaten
            har uteblivit, ja, då är vi ju överens. Det han sedan kallar svartmålning
            kanske består i att jag talar klarspråk och är ärlig mot den som
            tittar på den här debatten. Jag är ärlig och säger som det är,
            nämligen att detta inte har fungerat. Alireza Akhondi kanske hellre
            vill linda in detta i sockervadd och säga: ”Nja, resultaten har
            väl uteblivit, men det är inte så farligt. Det ska vi inte prata
            så mycket om, utan det är bäst att hålla det på en låg nivå.”
          </note>
          <note>
            När det gäller det Alireza Akhondi lyfter angående mångfald och
            inslag av mångkultur vill jag säga att jag läser japanska nattsagor
            för mina barn. Jag har inget emot utländsk kultur på det sättet.
            Det vill jag vara tydlig med.
          </note>
          <note type="speaker">
            Anf. 153 ALI ESBATI (V):
          </note>
          <note>
            Herr talman! Det är nyttigt att få möjlighet att debattera förslaget
            till statsbudget uppdelat på utgiftsområden, som vi gör i dag.
            Det gör det möjligt att skärskåda fler budgetposter och vad de
            betyder för människor och för samhällsutvecklingen.
          </note>
          <note>
            Samtidigt finns det en del besvärligheter. Vänsterpartiet har
            som oppositionsparti ett sammanhållet alternativt budgetförslag,
            men de utgiftsramar som föreslås av oss har fallit i en tidigare
            omröstning. Därför har vi i den efterföljande budgetbehandlingen
            i utskotten beskrivit vår politik i särskilda yttranden. Jag vill
            göra kammaren uppmärksam på att vi även i detta betänkande givetvis
            har ett sådant yttrande.
          </note>
          <note>
            När det gäller det aktuella utgiftsområdet, Jämställdhet och
            nyanlända invandrares etablering, avviker vårt budgetförslag bara
            på en punkt, som jag snart ska återkomma till. Men faktum är att
            det när det kommer till jämställdhet och etablering finns väldigt
            mycket som vi skulle vilja göra på ett annat sätt – ändra på –
            och som vi även har förslag om. Det handlar både om perspektiv
            på den ekonomiska politiken i sin helhet och om konkreta förslag,
            men många av dem hamnar rent budgettekniskt under andra utgiftsområden.
          </note>
          <note>
            Herr talman! I Vänsterpartiets budgetmotion Vägen ut ur krisen
            – en plan för jämlikhet och grön omställning presenterar vi omfattande
            satsningar på välfärden och på ett reformerat skattesystem. Syftet
            är att ta tag i de stora faktiska samhällsproblemen i vårt land.
            Vi måste möta ojämlikheten, som har vuxit snabbare i Sverige än
            i så gott som alla andra industri ­ aliserade länder, och vi måste
            skapa förutsättningar för att lyckas med den gröna omställningen.
          </note>
          <note>
            När politiken inte tar hänsyn till att våra liv är sammanbundna
            i ett samhälle drar de rika ifrån. Då riskerar välfärden att kollapsa
            och klimatet att haverera. Men när vi gör saker tillsammans kan
            vi stärka välfärden, öka friheten för de allra flesta och lyckas
            med den nödvändiga klimatomställningen.
          </note>
          <note>
            I förra årets budgetproposition valde regeringen och dess marknadsfundamentalistiska
            stödpartier att lägga miljardbelopp på att skattesubventionera
            hushållsnära tjänster, på köksrenoveringar och på sänkt inkomstskatt
            för höginkomsttagare i stället för att satsa på att säkra välfärd
            ­ ens långsiktiga finansiering eller stärka produktiviteten i
            den svenska ekonomin. I årets budgetproposition tar regeringen
            dessvärre den här politiken till en ny nivå.
          </note>
          <note>
            Vänsterpartiet väljer en annan väg. Vi lägger i stället de stora
            pengarna på välfärden för att skapa bättre kvalitet, bättre arbetsvillkor,
            fler arbetstillfällen och inte minst en välfärd som omfattar fler.
            Vi avsätter cirka 70 miljarder kronor mer än regeringen på reformer
            som syftar till att bygga ett robust, hållbart och rättvist samhälle
            för alla. Vänsterpartiet har samma finansiella sparande som regeringen,
            vilket innebär att våra reformer är finansierade via ökade skatteinkomster
            som höginkomsttagare och personer med stora förmögenheter och
            kapitalinkomster får bära.
          </note>
          <note>
            En fungerande generell välfärd är naturligtvis i praktiken ett
            centralt element i arbetet för jämställdhet. Ännu tydligare är
            det att nyanländas vällyckade etablering är starkt avhängig ett
            generellt, solidariskt välfärdssystem samt en aktiv arbetsmarknadspolitik,
            vilket regeringen och samar ­ betspartierna dessvärre grovt har
            misskött och misshandlat. Det återkommer vi till senare i veckan
            här i kammaren.
          </note>
          <note>
            Men, herr talman, den budgetpost där vi har ett annat förslag
            på det här utgiftsområdet rör frågan om det som kallas amnesti
            för de ensamkommande unga som har varit i Sverige i mer än ett
            år. Jag säger amnesti för att det är ett vedertaget begrepp som
            också används av den stora, folkliga, humanitära rörelse som påminner
            om villkoren för denna grupp av invånare i vårt land. Ett annat
            begrepp man skulle kunna använda är regularisering. Det handlar
            alltså om att ge en rimlig legal status till människor som är
            här, som studerar och arbetar här, som talar svenska och som har
            sina liv knutna till det land som vi alla är en del av.
          </note>
          <note>
            Samtidigt är detta en grupp som återkommande beskrivs i termer
            som närmast påminner om mellankrigstidens oförblommerade rasism.
            Det är ett samhällsproblem som är större än vad vi hinner tala
            om i dag. V issa människor ska man liksom kunna säga vad som helst
            om, och snart också behandla hur som hel s t. Detta är heller
            inte är något löst ölhallsprat utan officiös prosa från de högsta
            av samhällets kommandohöjder.
          </note>
          <note>
            Men låt oss komma ihåg vad amnestiförslaget handlar om i sak.
            Det handlar om att vi som lagstiftare bör ta vårt ansvar för den
            situation av inhuman rättsosäkerhet som beslut av Sveriges regering
            och riksdag har skapat.
          </note>
          <note>
            Majoriteten av de ensamkommande har kommit till Sverige som barn
            för att söka skydd undan krig, förföljelse och förtryck. De flesta
            har kommit från Afghanistan, också i dag världens kanske farligaste
            land. Det är ett land där det just nu pågår raketbeskjutningar
            mot själva den flygplats dit det är tänkt att deportationer ska
            ske.
          </note>
          <note>
            De borde inte bara vara så att de borde få skydd. Många av dem
            skulle också ha fått det med de svenska regler som var i kraft
            när de kom eller startade sin resa. Trots löften och utfästelser
            har de drabbats av stramare regler och ändrad praxis. Det är i
            ett betydande antal fall de långa handläggningstiderna i sig som
            har gjort att barn de facto har fråntagits sin rätt till asyl.
            Det är detta som kräver ett politiskt ansvarstagande.
          </note>
          <note>
            Utöver de formella, juridiska grunderna är det också en fråga
            om att lösa en konkret situation på ett förnuftigt och pragmatiskt
            sätt. De här unga människorna, deras vänner och deras familjer
            både i ursprungsländer och i Sverige utsätts inte bara för en
            orättmätig oro. Att placera människor i limbo är därtill ett effektivt
            sätt att underminera den integrationsprocess som är på allas läppar.
            Desperationen, bristen på fast mark under fötterna, genererar
            utmärkt material för allehanda skumraskbolag och kriminella att
            profitera på.
          </note>
          <note>
            Varför? Jo, för att såväl regeringsföreträdare som stödpartier
            och högeropposition vill leka signalpolitik. Bara i förra veckan
            såg vi hur man inte ens en gång ville göra en liten coronaanpassning
            av den så kallade gymnasielagen. En mängd åtgärder har vidtagits
            för att göra livet lite lättare för alla möjliga grupper i denna
            svåra tid. Men den existentiella problematik som skapas för de
            här ungdomarna när arbetsmarknaden dyker ville man från riksdagens
            sida inte kännas vid. Det är en systemisk elakhet uppifrån. Den
            gör Sverige kallare och hårdare. Det är en politik som utgör en
            skamfläck för vårt land.
          </note>
          <note>
            Avrundningsvis, herr talman: Det som går att konstatera när man
            tittar på de olika yrkanden som behandlas i det här betänkandet
            är en politisk konvergens mellan partierna i det framväxande blåbruna
            blocket. Såväl retorik som förslag blir genomgående inriktade
            på att peka ut och trycka ned nyanlända och svenskar med invandrarbakgrund.
          </note>
          <note>
            Vidare vill man lägga ned Jämställdhetsmyndigheten, och Delega
            ­ tio ­ nen mot segregation ska avskaffas. Bägge är myndigheter
            med uppgift att samla fakta, sprida kunskap och följa upp konkreta
            satsningar. Det är begripligt att detta stör dem som formar sin
            politiska linje mer för att glädja reaktionära nätkrigare än för
            att göra Sverige till ett bättre land för fler.
          </note>
          <note>
            Ett av partierna i det blocket har ju detta som själva sitt existensberättigande
            och sin livsluft. Vi fick här i dag höra en företrädare för det
            partiet i något slags ideologiskt delirium, ett slags fusion av
            en gymnasieuppsats i filosofi och en nynazistisk pamflett. Men
            att Moderaterna och Kristdemokraterna svansar efter, det är ett
            tragiskt faktum som ritar om den politiska kartan i Sverige.
          </note>
          <note>
            Det är en utveckling som behöver möta motstånd. Det motståndet
            behöver i grunden bygga på annat än regeringens nuvarande politik,
            som präglas av subventioner till villaägares verandabyggen och
            resignation inför resursbristen inom välfärden.
          </note>
          <note type="speaker">
            Anf. 154 DÉSIRÉE PETHRUS (KD):
          </note>
          <note>
            Herr talman! Under pandemin är ingenting som vanligt. Jag hade
            förberett ett inlägg om jämställdhet men har precis också fått
            ansvar för frågan om nyanländas etablering. Jag ska här redovisa
            några av Kristdemokraternas förlag på båda dessa områden. Men
            med begränsad tid finns inte möjlighet att utveckla alla våra
            förslag, utan jag får fokusera på några av våra förslag i budgetalternativet.
          </note>
          <note>
            Eftersom riksdagsmajoriteten i första steget av budgetprocessen
            har gett budgetpolitiken en helt annan inriktning än den vi önskar
            avstår vi från ställningstagande till anslagsfördelningen inom
            utgiftsområde 13. Kristdemokraternas budgetalternativ bör ses
            som ett sammanhållet paket, och vi har därför enbart ett särskilt
            yttrande. Jag ska redovisa en del av våra alternativa förslag.
          </note>
          <note>
            Den ekonomiska krisen har till följd av coronapandemin förstärkt
            flera av de problem som fanns redan tidigare och som regeringen
            stått alltför passiv inför. Tudelningen på arbetsmarknaden är
            ännu större , liksom antalet arbetslösa. De som stod långt från
            arbetsmarknaden före lågkonjunkturen har nu ännu sämre chanser
            att få jobb.
          </note>
          <note>
            Kristdemokraterna anser att det krävs omfattande reformer inom
            arbetsmarknadspolitiken och en förbättrad integrationspolitik
            så att nyanlän ­ da invandrare snabbare kan få arbete och en hållbar
            bostadssituation. Regeringen står passiv, och till arbetsmarknadsutskottet
            kommer inga som helst propositioner med förslag på nödvändiga
            reformer.
          </note>
          <note>
            När det gäller integration av nyanlända anser Kristdemokraterna
            att mottagandet av asylsökande redan från ankomsten behöver ha
            som ett syfte att inleda integrationsprocessen i Sverige. Vi föreslår
            därför 150 miljoner till ett asylprogram för att underlätta etableringen
            i Sverige. De pengarna ligger på utgiftsområde 1. Kristdemokraternas
            integrationsförslag syftar till att värna och stärka samhällsgemenskapen
            med det samhällskontrakt som måste finnas mellan stat och medborgare
            om rättigheter men också skyldigheter.
          </note>
          <note>
            Enligt en nyligen publicerad rapport från Entreprenörskapsforum
            konstateras att i dag saknar, lågt räknat, 600 000 utrikes födda
            i arbetsför ålder självförsörjning. Kostnaderna för bristande
            integration är förstås enorma både för samhällsekonomin och för
            den enskilde som inte kommer i arbete. Utanförskapet ökar dramatiskt
            i Sverige och får allvarliga konsekvenser för hela samhället.
            Därför har vi sagt att om vi ska ha en ansvarsfull integrationspolitik
            måste vi också ha en ansvarsfull asyl- och migrationspolitik.
            Vi måste sänka söktrycket till en genomsnittlig nordisk nivå.
          </note>
          <note>
            Herr talman! Nyanlända bereds i dag plats i ett tvåårigt etableringsprogram
            när de har fått tillfälligt eller permanent uppehållstillstånd.
            Men efter programmets två år är det bara drygt en tredjedel av
            de nyanlända som går vidare till arbete eller utbildning.
          </note>
          <note>
            Man kan alltså dra slutsatsen att väldigt många inte har kommit
            tillräckligt långt i sin integrering för att få ett arbete eller
            inte har språkkunskaper nog för att gå en reguljär utbildning.
            Och för alldeles för många innebär detta att de i stället hamnar
            i försörjningsstöd hos kommunen.
          </note>
          <note>
            Vi vill i stället se ett flexibelt etableringsprogram på ett
            till fem år, likt våra nordiska grannländers system. För kommunerna
            skulle detta även innebära en avlastning eftersom statens ansvar,
            inte minst ekonomiskt, förlängs för den grupp som inte är matchningsbar.
          </note>
          <note>
            Detta skulle inte minst ha betydelse för nyanlända kvinnor, en
            grupp som inte alla gånger möts av samma förväntningar och krav
            på att arbeta som män gör. Flera utredningar visar med sin tydliga
            statistik att nyanlända kvinnor erbjuds mindre omfattande och
            mindre relevanta arbetsmarknadsinsatser än nyanlända män, vilket
            naturligtvis är oacceptabelt.
          </note>
          <note>
            Isolering är inte svaret på att få fler utrikes födda kvinnor
            i arbete. Aktiviteter för att förbereda föräldralediga kvinnor
            på arbete genom språkstudier och samhällsorientering är ett mycket
            bättre svar. Utformningen av aktiviteterna måste dock särskilt
            rikta in sig på kvinnorna och deras förutsättningar eftersom gruppen
            har varit svår att nå. Utbildningen bör vara obligatorisk och
            även särskilt möjliggöra en utbildning som kan leda till jobb,
            exempelvis via mentorskapsprogram och yrkesutbildningar.
          </note>
          <note>
            Det prioriterade arbetet mot segregation anser vi kristdemokrater
            bör vara att människor kommer i arbete, att elever klarar skolan
            och att utrikes födda lär sig det svenska språket och blir sysselsatta.
            Vi tror inte på att en myndighet kan lösa detta, så som regeringen
            tror. Vi tycker därför att Delmos kan läggas ned.
          </note>
          <note>
            I stället måste arbetslinjen vara tydlig. Det handlar om kraven
            i språk ­ inlärningen, om att stärka skolan och polisen och om
            att åtgärda problemen med EBO-lagen, som har ökat segregationen.
            Detta är åtgärder som en myndighet inte kommer att lösa; det här
            måste lösas ute i samhället i stort.
          </note>
          <note>
            Fru talman! Regeringen benämner sig som en feministisk regering.
            Ändå går utvecklingen på jämställdhetsområdet åt fel håll inom
            flera olika områden, särskilt när det gäller våld mot kvinnor.
            Antalet sexualbrott ökar tyvärr för varje år. Exempelvis ökade
            antalet våldtäkter från 2018 till 2019 med 10 procent. Dessutom
            har nästan varannan ung kvinna uppgett att de har valt en annan
            väg hem på grund av rädsla för brott.
          </note>
          <note>
            Det hedersrelaterade våldet är en annan stor utmaning i vårt
            samhälle där vi tyvärr inte heller ser att det går i rätt riktning.
            Över 100 000 unga i Sverige känner inte att de kan leva i frihet
            och välja vem de ska gifta sig med. Vi har fått en del nya lagförslag
            på plats, i rätt riktning, men vi väntar fortfarande på en särskild
            lagstiftning kring brottsrubriceringen hedersvåld i brottsbalken
            – något som vi har krävt i flera år.
          </note>
          <note>
            Vi kristdemokrater anser att det behövs ytterligare konkreta
            åtgärder för att stävja den negativa utvecklingen. Vi lägger i
            vårt budgetalternativ 10 miljoner kronor riktade till polisen
            och NOA för att inrätta en särskild enhet enligt brittisk modell,
            en så kallad Forced Marriage Unit, i syfte att förebygga att flickor
            och kvinnor förs ut ur landet för barnäktenskap respektive tvångsgifte.
          </note>
          <note>
            Jag noterar i regeringens budgetproposition att efter kritik
            mot reger ­ ingen från bland andra oss kristdemokrater har man
            nu äntligen valt att permanenta Nationella kompetensteamet mot
            hedersrelaterat våld och förtryck vid Länsstyrelsen i Östergötlands
            län. Det välkomnar vi.
          </note>
          <note>
            Fru talman! Jämställdhetsmyndigheten inrättades på bekostnad
            av en rad väl fungerande verksamheter. Man tog pengar från viktiga
            insatser som direkt berörde utsatta kvinnor och gav medlen till
            en ny myndighet. Det kändes verkligen inte bra.
          </note>
          <note>
            Den samordning som Länsstyrelsen i Stockholms län tidigare bedrev,
            till exempel, när det gäller arbetet mot prostitution och människohandel
            för sexuella och andra ändamål lades ned. Den anser vi bör återuppväckas,
            och vi avsätter medel till detta.
          </note>
          <note>
            Nationellt centrum för kvinnofrid i Uppsala fick också indragna
            medel. I stället får de nu söka pengar varje år för att kunna
            finansiera en del av sin telefonjour, Kvinnofridslinjen, för utsatta
            kvinnor. Det är en orimlig hante ­ ring av en så viktig verksamhet.
            Vi skulle ju sluta med projekt! Nu får de i stället varje år söka
            de 10 miljoner som tidigare låg i deras grundanslag. Det tycker
            inte jag är att skapa kontinuitet.
          </note>
          <note>
            För att samordna insatserna på jämställdhetspolitikens område
            föreslår vi att man i stället för en myndighet inrättar en delegation
            för jämställdhet, och vi anslår också medel för detta i vår budget.
            Det är ett förslag som Statskontoret ansåg rimligt jämfört med
            en egen myndighet.
          </note>
          <note>
            Fru talman! Med detta hänvisar jag till Kristdemokraternas särskilda
            yttrande i betänkandet.
          </note>
          <note type="speaker">
            Anf. 155 ANNIKA STRANDHÄLL (S) replik:
          </note>
          <note>
            Fru talman! När jag 2014 tillträdde som socialförsäkringsminister
            var en av mina absolut första åtgärder att plocka bort det vårdnadsbidrag
            som inte minst Kristdemokraterna låg bakom att vi hade på plats
            under ett antal år.
          </note>
          <note>
            När Kristdemokraterna talar om vikten av att utrikes födda kvinnor
            får en möjlighet att integreras på arbetsmarknaden och att minska
            tiden i utanförskap fram till arbete och egen försörjning kan
            inte jag låta bli att häpna över det faktum att Kristdemokraterna
            nu återigen lanserar ett vårdnadsbidrag. Nu kallar man det för
            barnomsorgspeng, men de facto är det precis detta det handlar
            om. Det är ett fördubblat vårdnadsbidrag som Kristdemokraterna
            vill införa på arbetsmarknaden.
          </note>
          <note>
            Jag tog naturligtvis del av den utvärdering som gjordes av vårdnadsbidraget
            innan vi socialdemokrater avskaffade det förra gången. Faktum
            var att i 91 procent av fallen var det kvinnor som tog ut vårdnadsbidraget,
            och framför allt var det utrikes födda kvinnor. Detta ledde naturligtvis
            till att etableringen på arbetsmarknaden försenades.
          </note>
          <note>
            Hur menar Kristdemokraterna att detta är en bra politik för jämställdhet
            och etablering på den svenska arbetsmarknaden?
          </note>
          <note type="speaker">
            Anf. 156 DÉSIRÉE PETHRUS (KD) replik:
          </note>
          <note>
            Fru talman! Tack för frågan! Vårdnadsbidraget finns inte ens
            med i Kristdemokraternas förslag. Jag uppfattar det som att vi
            diskuterar den budget som vi har lagt fram här i år, och här finns
            inte vårdnadsbidraget med.
          </note>
          <note>
            Jag tror ändå att Annika Strandhäll kan inse att situationen
            för utrikes födda kvinnor inte har förbättrats särskilt mycket
            även om vårdnadsbidraget togs bort av Socialdemokraterna.
          </note>
          <note>
            Det som vi förespråkar är att föräldrar ska få tid med sina barn,
            men vi menar att det ska vara obligatoriskt att delta i olika
            typer av utbildningar när man kommer hit som nyanländ. Där vill
            vi ställa krav. Vi har också sett till att det kan ordnas någon
            typ av möjlighet till barnpassning när man går på sfi. Det är
            väldigt viktigt att många kvinnor deltar i etableringen och kommer
            in i samhället, och där tror jag att vi är helt överens.
          </note>
          <note>
            Barnomsorgspengen handlar mer om att öka flexibiliteten för föräldrarna.
            Det handlar om att fler än den enskilda mamman och pappan ska
            kunna vara med barnen; det kan även vara morfar, farfar, mormor
            eller farmor som ska kunna delta. Men det kan också vara så att
            man lever i olika typer av familjekonstellationer som inte är
            de vanliga traditionella. Det är också något man ska kunna utöka
            möjligheten för och låta fler kunna delta i och ta del av föräldraledigheten.
          </note>
          <note>
            Min kommentar är mer: Vad ser vi för problem i dag? Vi ser att
            många utrikes födda kvinnor inte deltar även om vårdnadsbidraget
            inte finns. Då måste ju Socialdemokraterna ha en lösning på detta
            och inte stå och prata om Kristdemokraternas tidigare förslag,
            som inte finns i vår budget i dag.
          </note>
          <note type="speaker">
            Anf. 157 ANNIKA STRANDHÄLL (S) replik:
          </note>
          <note>
            Fru talman och Désirée Pethrus! En spade är fortfarande en spade
            även om man paketerar om den lite grann. Och faktum är att den
            barnomsorgspeng som ni nu föreslår helt enkelt är det gamla vårdnadsbidraget,
            fast i lite nya kläder. Både Kristdemokraterna och vi vet vad
            det ledde till förra gången när det gäller den flexibilitet som
            uppnåddes och den insats som vårdnadsbidraget ur ett jämställdhetsperspektiv
            innebar för kvinnor här i landet: 91 procent av dem som uppbar
            vårdnadsbidrag var kvinnor, och utrikes födda kvinnors integration
            på arbetsmarknaden försenades.
          </note>
          <note>
            Nu vill ni, om ni kommer i regeringsställning, införa något liknande
            igen. Varför inte lära av de misstag som tidigare gjorts?
          </note>
          <note type="speaker">
            Anf. 158 DÉSIRÉE PETHRUS (KD) replik:
          </note>
          <note>
            Fru talman! Jag vänder mig emot att det kallas för ett vårdnadsbidrag,
            för det är det inte. Det handlar om att öka flexibiliteten för
            föräldrar så att de kan få ihop sitt livspussel, helt enkelt.
          </note>
          <note>
            Det har handlat om när barnen är väldigt små. Vi vet att det
            är upp till kanske tre års ålder som ett barn har störst behov
            av närhet till sina för ­ äldrar. Det har varit ett sätt för föräldrar
            att kunna utsträcka tiden hemma med sina barn.
          </note>
          <note>
            Här blir ändå Strandhäll och Socialdemokraterna svaret skyldiga.
            Vad gör ni i dag åt det faktum att väldigt många invandrarkvinnor
            ändå inte kommer in i samhället – att så många står utanför och
            att Arbetsförmedlingen inte heller gör tillräckliga insatser för
            att få in dem i arbetsmarknadspolitiska åtgärder? Här tycker jag
            att jag har all rätt att framföra kritik mot regeringen. Här måste
            mer göras – jag hoppas att vi är överens.
          </note>
          <note type="speaker">
            Anf. 159 ANNIKA STRANDHÄLL (S):
          </note>
          <note>
            Fru talman! I dag debatterar vi i kammaren området Jämställdhet
            och nyanlända invandrares etablering. Den coronapandemi vi nu
            lever mitt i utmanar naturligtvis också jämställdheten ytterligare,
            globalt men också nationellt. Vi har kvinnor som arbetar i pandemins
            frontlinje, inte minst i vården och äldreomsorgen. Tidigare nämndes
            här andelen utrikes födda i just dessa yrkeskategorier. Av vårdbiträdena
            är 40 procent utrikes födda, liksom 26 procent av undersköterskorna,
            14 procent av sjuksköterskorna och 34 procent av läkarna. Dessa
            utrikes födda bär den svenska välfärden på sina axlar och står
            nu i pandemins frontlinje, och de flesta av dem är, som sagt,
            kvinnor.
          </note>
          <note>
            Men vi ser också hur kvinnor nu förlorar sina arbeten när flera
            kvinnodominerade branscher drabbas hårt av pandemin. Vi ser dessutom
            hur våldet i hemmen ökar till följd av att många tvingas vistas
            i hemmet tillsammans med den som kanske är en förövare. Jag tänker
            i dag till att börja med fokusera på det sistnämnda, för om man
            på åtta minuter ska beröra både jämställdhet och nyanlända invandrares
            etablering får man prioritera hårt. Jag väljer därför att fokusera
            på den i Sverige sedan mycket länge pågående pandemi som heter
            mäns våld mot kvinnor.
          </note>
          <note>
            Det är i Sverige 150 000 barn som lever tillsammans med en förälder
            som har blivit misshandlad av den andra föräldern. Var 20:e minut,
            dygnet runt, anmäler en kvinna i Sverige att hon har blivit misshandlad.
            Vart tionde barn har bevittnat hur pappa slår mamma. Runt 100
            000 ungdomar, företrädesvis flickor, uppskattas leva under hedersförtryck
            i Sverige. De tre senaste åren har 48 kvinnor dödats av en man
            de tidigare haft en relation med. Det är en död kvinna ungefär
            var tredje vecka, året runt.
          </note>
          <note>
            Som jämställdhetspolitisk talesperson brukar jag ofta säga att
            man som socialdemokrat kan vara outsägligt stolt över den politik
            som vi oförtröttligt har drivit i Sverige under många decennier
            för att göra Sverige till ett land som ligger i absolut framkant
            när det gäller jämställdhet. Vi har införandet av särbeskattning,
            världens fortfarande modernaste föräldraförsäkring, utbyggnaden
            av barnomsorgen, rätten till abort, varvade listor i politiken,
            kvinnofridslagstiftningen, sexköpslagstiftningen och, förra mandatperioden,
            också samtyckeslagstiftningen, för att bara nämna ett axplock
            av de reformer vi har varit med och genomfört.
          </note>
          <note>
            Väldigt mycket har handlat om ökad självständighet och trygghet
            för kvinnor i bred bemärkelse, inte minst med fokus på att skapa
            ekonomisk trygghet och självständighet för kvinnor för att de
            ska kunna välja sin egen väg i livet, ha råd att skilja sig, våga
            gå när första slaget kommer och ha råd att försörja sina barn
            när man blir ensam. Det handlar helt enkelt om att kvinnor i det
            här landet ska ha samma möjlighet som män att påverka sitt eget
            liv och samhället.
          </note>
          <note>
            Vår uppgift som socialdemokrater har handlat om att identifiera
            hinder för detta och genom politiska initiativ och reformer ta
            bort dem. Med en fortsatt fokusering är jag säker på att vi också
            kan komma åt våldet.
          </note>
          <note>
            Att bekämpa mäns våld mot kvinnor är en av Socialdemokraternas
            men också regeringens viktigaste prioriteringar. I år har 350
            nya utredare rekryterats, som är särskilt inriktade på våld i
            nära relationer, hedersrelaterade brott och våld mot barn. Brottsofferjourer
            och kvinnojourer har nu mer pengar att röra sig med än någonsin
            tidigare. Vi har också skärpt straffen i hela skalan. Och med
            samtyckeslagstiftningen fick Sverige den strängaste sexualbrottslagstiftning
            vi någonsin har haft.
          </note>
          <note>
            När det gäller hedersbrott införde vi vid halvårsskiftet en ny
            straffskärpningsgrund och utreseförbud för att skydda barn som
            riskerar att giftas bort eller könsstympas. Och ingen har väl
            missat att också arbetet mot människohandel och sexköp har prioriterats
            upp.
          </note>
          <note>
            Ett särskilt hedersbrott är nu på väg fram efter mönster från
            det kvinno ­ fridsbrott som vi var med och införde för 20 år sedan.
            Även ett nytt barn ­ fridsbrott är på väg till riksdagens bord,
            och det är något jag särskilt vill nämna. Det innebär att om en
            man slår sin fru kommer också barnen att betraktas som brottsoffer
            och bland annat kunna få skadestånd, för det är ju också ett övergrepp
            mot barnet som begås. Detta är bara några saker från en lång lista.
          </note>
          <note>
            Vi ska också beröra frågan om etablering under denna debatt.
            Vi måste våga se att vi lever i ett Sverige där inkomstskillnaderna
            ökat väldigt mycket under de tre senaste årtiondena. Vi har haft
            en snabbare ökning av inkomstskillnader än många andra länder.
            Det finns i dag i Sverige, precis som i många andra länder, en
            frustration över att de ekonomiska klyftorna har ökat så snabbt
            och att så många fler människor de facto upplever att samhället
            brister när livet av något skäl vänder. När man drabbas av sjuk
            ­ dom, arbetslöshet eller arbetsskada eller går i pension upptäcker
            man att tryggheten inte fanns där som man förväntade sig.
          </note>
          <note>
            Denna otrygghet för också med sig minskat hopp och minskad framtidstro;
            vi ser detta inte minst hos unga. Det minskar naturligtvis också
            människors tilltro till politikens förmåga att lösa samhällsproblemen
            och öppnar upp för den typ av populism och auktoritära politiker
            som vi ser både i vår omvärld och i Sverige.
          </note>
          <note>
            Vi har påbörjat en riktningsförändring i politiken och har sedan
            vi kom i regeringsställning satsat väldigt mycket på arbetet mot
            de ökade klyftorna och mot den segregation som har bitit sig fast.
          </note>
          <note>
            Men detta kommer att ta tid att vända; detta görs inte på en
            natt. Det handlar om att ha en tydlig reformagenda och en långsiktig
            politik för minskade klyftor, som vi också orkar att hålla i över
            tid och förhoppningsvis får väljarnas förtroende att genomföra.
          </note>
          <note>
            Jag ska till sist kort nämna två saker.
          </note>
          <note>
            Vi tycker att det är väldigt bra att de höjda nivåerna i arbetslöshets
            ­ ersättningen och lättnaden i arbetsvillkoret som införts under
            pandemin förlängs till och med 2022. I det läge Sverige befinner
            sig behövs en kraft ­ full arbetsmarknadspolitik och offensiva
            satsningar på omskolning och omställning.
          </note>
          <note>
            Jag vill också nämna Delegationen mot segregation, Delmos. Statens
            insatser har alltför ofta skett i form av mer eller mindre kortsiktiga
            projekt. Jag har själv en bakgrund i sådana projekt i förorten
            Angered. Hjulet har uppfunnits om och om igen och på många olika
            platser. Därför är Delmos viktigt. Det handlar om att kunna fortsätta
            ett mer långsiktigt arbete mot segregation och att samordna insatser.
          </note>
          <note>
            Samma sak gäller Jämställdhetsmyndigheten. Den är ytterligare
            ett verktyg för att åstadkomma ett riktigt jämställt samhälle.
            Det handlar om att släppa projektifieringen, skapa ett uthålligt
            jämställdhetsarbete och erkänna det som ett politikområde, ett
            ämnesområde, ett forskningsområde och ett kunskapsområde, som
            också ska finnas i en struktur – för det är så vi arbetar inom
            andra områden.
          </note>
          <note>
            Socialdemokratiska reformer har varit viktiga i bygget av de
            t moderna Sverige. De tog vårt land steg för steg och ofta under
            stort motstånd från ett odemokratiskt och fattigt land med enorma
            sociala klyftor till ett av världens rikaste och mest jämlika
            och jämställda länder.
          </note>
          <note>
            Dagens klyftor och segregation ska minska, och jämställdheten
            och jämlikheten ska öka.
          </note>
          <note>
            Jag avslutar med två citat från socialdemokratiska statsministrar.
          </note>
          <note>
            Först Stefan Löfven: ”Alla barn i Sverige ska kunna drömma de
            största drömmarna och nå dit.”
          </note>
          <note>
            ”Berätta inte för mig om det svenska klassamhället. Jag har sett
            det, växt upp i det och jag hatar det.” Det sa Göran Persson till
            Carl Bildt för ett antal år sedan, och det är fortfarande helt
            sant för många av oss socialdemokrater.
          </note>
          <note type="speaker">
            Anf. 160 LUDVIG ASPLING (SD) replik:
          </note>
          <note>
            Fru talman! En utgångspunkt för Socialdemokraternas så kallade
            integrationspolitik är att samhället ska präglas av en mångfald
            av värderingar. Detta framgår av förarbetena som slår fast politikens
            inriktning.
          </note>
          <note>
            I förarbetena står det: Integrationspolitiken ska underlätta
            för individen att integrera gamla och nya livsmönster och livsstilar
            på det sätt hon själv önskar. Ett mångkulturellt samhälle består
            av en mångfald av värderingar och förhållningssätt som successivt
            påverkar varandra.
          </note>
          <note>
            En typ av värdering som blir allt vanligare i Sverige är det
            som brukar kallas hederskultur, vilket lite förenklat innebär
            att en familj eller en klan på olika sätt försöker begränsa de
            yngre familjemedlemmarnas livsval.
          </note>
          <note>
            Eftersom Socialdemokraternas utgångspunkt i integrationspolitiken
            är att värderingar som är nya i Sverige successivt ska påverka
            de som är lite äldre – det står ordagrant så i era förarbeten
            – och att det heller inte ska finnas någon begränsande princip
            vad gäller vilka värderingar som är välkomna i Sverige, undrar
            jag: På vilket sätt tycker Annika Strandhäll att det är bra att
            den nya hedersnormen ska påverka den jämställdhetsnorm som just
            nu gäller i Sverige?
          </note>
          <note type="speaker">
            Anf. 161 ANNIKA STRANDHÄLL (S) replik:
          </note>
          <note>
            Fru talman! Ja, Ludvig Aspling, jag tappar lite hakan. De jämställdhetspolitiska
            mål vi har i Sverige om att varje kvinna i Sverige oavsett etnicitet
            ska ha samma rätt och möjlighet som männen i Sverige att forma
            både sitt eget liv och samhället. Det är utgångspunkten för jämställdhetspolitiken
            i Sverige.
          </note>
          <note>
            För oss socialdemokrater är det fullständigt självklart att allt
            förtryck och alla brott som riktas mot kvinnor ska beivras med
            de lagstiftningar vi har och på det sätt som vi förhåller oss
            generellt när det gäller att förövare ska lagföras. Hederskultur
            ska förebyggas, och flickor och kvinnor ska stöttas så att de
            kan leva stolta och fria liv i vårt land.
          </note>
          <note type="speaker">
            Anf. 162 LUDVIG ASPLING (SD) replik:
          </note>
          <note>
            Fru talman! Det var bra att jag fick ett förtydligande. Hederskultur
            ska förebyggas, säger Annika Strandhäll, och det är välkommet.
            Frågan är då varför Socialdemokraterna både utformar och röstar
            för en proposition som säger att alla värderingar ska vara välkomna
            i Sverige och att samhället ska bestå av en mångfald av värderingar
            och förhållningssätt som successivt påverkar varandra.
          </note>
          <note>
            Jag föredrar det som Annika Strandhäll säger, men det är ju inte
            det som står i den politiska inriktningen till den integrationspolitik
            som Social ­ demokraterna både har utformat och röstat för i kammaren.
          </note>
          <note>
            Låt mig förenkla frågan något i hopp om att få ett rakt svar:
            Ska samhället bestå av en mångfald av värderingar utan en begränsande
            princip?
          </note>
          <note type="speaker">
            Anf. 163 ANNIKA STRANDHÄLL (S) replik:
          </note>
          <note>
            Fru talman! Som socialdemokrat står jag upp för integration,
            inte assimilering, som Sverigedemokraterna förespråkar. Jag tillhör
            också ett parti med en helt annan värdegrund än den som ni vilar
            på.
          </note>
          <note>
            Ja, jag står upp för ett mångkulturellt Sverige och för att människor
            ska kunna leva med de värderingar och den kultur de har med sig
            från landet de kommer från och samtidigt förhoppningsvis ta till
            sig svenska värderingar och därmed integreras på ett bra sätt.
          </note>
          <note>
            Hörde Ludvig Aspling inte mitt huvudanförande? Jag beskrev ju
            precis hur vi vid halvårsskiftet införde en ny straffskärpningsgrund,
            utreseförbud för skydd av barn som riskerar att giftas bort eller
            könsstympas, och att vi håller på att införa ett särskilt hedersbrott
            med en särskild straffskala, med mönster från det kvinnofridsbrott
            vi socialdemokrater införde för 20 år sedan.
          </note>
          <note type="speaker">
            Anf. 164 DÉSIRÉE PETHRUS (KD) replik:
          </note>
          <note>
            Fru talman! Annika Strandhäll låter väldigt nöjd med situationen
            och med vad regeringen gör. Men kvinnor har aldrig någonsin känt
            sig så otrygga i Sverige som nu. I den situationen skulle man
            önska att Annika Strandhäll för Socialdemokraternas räkning iklädde
            sig en lite mer återhållsam och ödmjuk inställning.
          </note>
          <note>
            Våldet mot kvinnor ökar, och det nämnde Strandhäll i och för
            sig. Sexualbrotten ökar dramatiskt. Vad beror detta på, och gör
            regeringen rätt insatser?
          </note>
          <note>
            I mitt anförande tog jag upp Nationellt centrum för kvinnofrid
            i Uppsala och att regeringen drog in grundanslagen. Jag tycker
            att det är märkligt att de varje år ska behöva gå till Kommerskollegium
            och söka de 10 miljonerna till Kvinnofridslinjen. Bara för att
            ni ville starta en jämställdhetsmyndighet var ni tvungna att ta
            pengar från olika verksamheter. Borde vi inte ha råd med mer om
            vi verkligen ska satsa på reell jämställdhet?
          </note>
          <note>
            Så till detta med ett eget politikområde. Vi vill ju att det
            ska mainstreamas. I Pekingplattformen kom vi ju fram till att
            alla politikområden måste ta ett ansvar för jämställdhetsarbetet.
          </note>
          <note>
            Min fråga är: Vad avser regeringen att göra för att öka tryggheten
            för kvinnor i Sverige?
          </note>
          <note type="speaker">
            Anf. 165 ANNIKA STRANDHÄLL (S) replik:
          </note>
          <note>
            Fru talman! Jag tackar Désirée Pethrus för viktiga frågor.
          </note>
          <note>
            Désirée Pethrus frågar mig huruvida jag är nöjd när det gäller
            kvinnors trygghet och jämställdheten i Sverige. Mitt svar är att
            jag inte är nöjd. Vi socialdemokrater kommer inte att vila förrän
            vi också har lyckats komma åt våldet mot kvinnor.
          </note>
          <note>
            Jag pratar om våld i bred bemärkelse, det vill säga det sexuella
            våldet, det fysiska våldet och det psykiska våldet. Detta är också
            en av regeringens absoluta topprioriteringar inom det kriminalpolitiska
            området. Jag nämnde det i mitt anförande, och jag gick igenom
            en lista av åtgärder som regeringen har vidtagit för att öka tryggheten
            för kvinnor i Sverige och att på ett kraftfullt sätt arbeta mot
            mäns våld mot kvinnor.
          </note>
          <note>
            Svaret är att jag inte är nöjd.
          </note>
          <note>
            Däremot ser jag gärna att fler kvinnor vågar och vill anmäla
            när de blir utsatta. Jag tar inte det som något negativt. Tvärtom
            ska det finnas en bred definition – vilket vi har i Sverige –
            av vad som är ett sexualbrott. Sverige har nog den bredaste definitionen
            i världen, vilket innebär att mycket omfattas av den svenska lagstiftningen.
            Därav sticker Sverige ut i viss mån.
          </note>
          <note>
            Vi vill att kvinnor ska anmäla, och de ska få det stöd de kan
            kräva när de har blivit våldsutsatta på ett eller annat sätt.
            Jag ska i nästa inlägg berätta mer om de satsningar som görs,
            inte minst på att bygga ut den svenska polisen med över en tredjedel.
            350 nya utredare ska fokusera på just dessa frågor.
          </note>
          <note type="speaker">
            Anf. 166 DÉSIRÉE PETHRUS (KD) replik:
          </note>
          <note>
            Fru talman! Vi har också flera olika satsningar för att försöka
            komma till rätta med de problem och utmaningar vi ser. Man har
            visat att fler anmälningar inte bara handlar om att fler anmäler
            utan att utsattheten har ökat för tjejer och kvinnor. Vi vet att
            det går längre ned i åldrarna där tjejer känner att de är utsatta.
            Det är oerhört allvarligt.
          </note>
          <note>
            Jag fick inget svar på min fråga angående Nationellt centrum
            för kvinnofrid. Tycker Annika Strandhäll att det var rimligt att
            ta pengar från verksamheter för att finansiera Jämställdhetsmyndigheten?
            Varför var man tvungen att ta från olika verksamheter som riktar
            sig direkt och konkret till utsatta kvinnor?
          </note>
          <note type="speaker">
            Anf. 167 ANNIKA STRANDHÄLL (S) replik:
          </note>
          <note>
            Fru talman! Det är säkert så att det också finns en ökning. Men
            vi kan inte blunda för att det finns en bred definition – vilket
            vi vill ha. Samtyck ­ eslagstiftningen har också breddat fältet
            för vad som anses vara ett sexual ­ brott. Det är för att vi vill
            vara ambitiösa på området.
          </note>
          <note>
            Frågan om Jämställdhetsmyndigheten har debatterats på olika sätt
            många gånger. Jo, vi ska ha ett mainstreamat jämställdhetsarbete
            i alla myndigheter och i hela politiken. Det behövs. Men vi behöver
            också ett ledarskap i form av Jämställdhetsmyndigheten. Den har
            fokus på frågan, samordnar arbetet, tar fram kunskapsunderlag
            och ser till att det finns aktuell forskning på området. Det tror
            jag är bra.
          </note>
          <note type="speaker">
            Anf. 168 ALIREZA AKHONDI (C):
          </note>
          <note>
            Fru talman! Det har varit ett märkligt år, denna pandemins 2020.
            Det har varit ett omvälvande år på många sätt, både individuellt
            och för oss som samhälle. Och det värsta är att krisen inte på
            något sätt är över. Smittspridningen av detta nya virus når just
            nu nya höjder, och vi har haft den högsta överdödligheten under
            en novembermånad sedan spanska sjukan 1918.
          </note>
          <note>
            Svensk sjukvård har också snart nått sin maxkapacitet, i alla
            fall om man samtidigt ska mäkta med att både omhänderta patienter
            med andra sjukdomar än covid-19 och förbereda sig för den enorma
            logistiska opera ­ tion som massvaccinering innebär.
          </note>
          <note>
            Flera av oss ledamöter har förutom de vanliga arbetsuppgifterna
            fått axla ett stort ansvar för att bidra till att de ekonomiska
            stödpaket som har presenterats ska vara så träffsäkra som möjligt.
            Trots vårt gedigna arbete har det faktiskt funnits tillfällen
            där i alla fall jag har känt att vi har hamnat på efterkälken.
          </note>
          <note>
            Trösten är väl någonstans att vi alla gör vad vi kan här och
            nu och att vi också gör värdefulla erfarenheter inför framtida
            kriser. Vi har också tack vare historiskt stora stödpaket räddat
            hundratusentals svenska arbetstillfällen, hindrat många livskraftiga
            företag från att gå omkull och tillfört många miljarder till våra
            kommuner och regioner så att deras viktiga uppdrag ska vidmakthållas.
          </note>
          <note>
            Fru talman! Sverige och världen står inför enorma utmaningar
            i pandemins spår, inte bara i den akuta fasen med att bekämpa
            viruset utan också de sociala problem, klyftor och tidigare tillkortakommanden
            som blivit än mer synbara här och nu.
          </note>
          <note>
            Många fattiga människor runt om i världen har fått ännu svårare
            att få mat på bordet. Globala värdekedjor har skadats, och nationalismen
            har fått ännu mer luft under sina vingar. Risken finns att årtionden
            av fattigdomsbekämpning omkullkastas samt att nya flyktingvågor
            och konflikter blossar upp. Varningssignalerna är många.
          </note>
          <note>
            Utöver pandemin brottas vi även med att hitta långsiktigt hållbara
            lösningar för klimatet, trots klimatförnekarnas försök att skjuta
            våra nödvändiga ansträngningar och satsningar i sank.
          </note>
          <note>
            Vi kan kort och gott konstatera att 2020-talet blir på riktigt
            utmanande. Den ekonomiska recession som världen går igenom kommer
            att kräva kraftfulla politiska åtgärder, annars riskerar vi att
            fördjupa och förstärka de klyftor som vårt samhälle inte har eller
            haft gagn av. Det krävs politiskt mod och handlingskraft för att
            genomföra strukturförändringar för att bana väg inför det som
            komma skall.
          </note>
          <note>
            Fru talman! Just nu genomför vi en historisk transformation av
            svensk arbetsmarknad. Jag är både glad och stolt över att Centerpartiet
            varit pådrivande inom ramen för januarisamarbetet för att få igång
            de största arbetsrättsliga förändringarna sedan införandet av
            LAS, kanske till och med sedan Saltsjöbadsavtalet från 1938.
          </note>
          <note>
            Att parterna Svenskt Näringsliv, PTK och nu de största LO-förbunden
            Kommunal och IF Metall har slutit detta historiska avtal innebär
            att vi kan riva en del av de barriärer som hindrat framför allt
            unga och utrikes födda att träda in och få fäste på svensk arbetsmarknad.
          </note>
          <note>
            Det är först nu det riktigt svåra arbetet börjar. De närmaste
            månaderna måste vi arbeta fram ytterst teknisk och komplex lagstiftning
            som omhändertar parternas överenskommelse. Vi gör dels förändringar
            i anställningsskyddslagen, dels bygger ut och utvecklar omställningsmöjligheterna
            för den anställde. Det kommer att vara arbetsintensivt – det vill
            jag lova.
          </note>
          <note>
            Jag är dock stolt över att få vara med på den här historiska
            resan i förhandlingsrummen och här i Sveriges högsta beslutande
            församling.
          </note>
          <note>
            Fru talman! Men detta är inte allt som görs. Vi genomför också
            den kanske största förvaltningsreformen i svensk offentlig historia.
            Arbetsförmedlingen med dess enormt komplexa uppdrag är nu föremål
            för en genomgripande strukturförändring. För mig som har haft
            förmånen att i mitt civila arbete följa Arbetsförmedlingen och
            arbetsmarknadspolitiken på nära håll är det glädjande att vi ägnar
            oss åt både strukturer och skruvar och muttrar. Just skruvar och
            muttrar är ytterst väsentliga i denna reform. Djävulen sitter
            ju i detaljerna, brukar vi säga. Här finns många detaljer att
            vara vaksamma och noggranna kring. Det återstår fortfarande mycket
            arbete innan vi kan säga att vi har gjort jobbet. Men tro mig
            när jag säger att vi är på god väg. Vi är beslutsamma och jobbar
            hårt även i dessa digitala tider.
          </note>
          <note>
            Fru talman! I oktober 2020 kunde vi äntligen ge Arbetsförmedlingen
            i uppdrag att inleda arbetet med att införa ett så kallat intensivår
            för nyanlända inom ramen för etableringsuppdraget. Många har inte
            uppmärksammat intensivåret för vad det egentligen är, det vill
            säga en reformering av det etableringsuppdrag som den borgerliga
            regeringen genomförde 2010. Det var en reform som hade ytterst
            goda intentioner men som inte mäktade med att se helheten. Detta
            för att arbetsmarknadspolitik är ett politikområde med många pusselbitar
            som måste passa ihop, och där brukar politiken inte mäkta med
            att ta itu med mer än en pusselbit i taget.
          </note>
          <note>
            Men nu ska det bli ändring på detta. Vi lyfter på varje sten
            och vänder och vrider på varje aspekt, varje detalj, för att kunna
            eliminera möjliga fallgropar. Vi gör det för att vi vill göra
            gott för Sverige, för skattebetalarna men också för den enskilde
            som riskerar att hamna i utanförskap. Vi gör det för vårt gemensamma
            bästa, inte för att det står i ett avtal. Januariavtalet är alltså
            inte målet utan verktyget som vi använder oss av för att nå målet.
            Det ska ingen tvivla på.
          </note>
          <note>
            Fru talman! Centerpartiet står naturligtvis bakom utskottets
            betänkande och yrkar därför bifall till förslaget i sin helhet.
            Det finns naturligtvis delar som vi hade velat se annorlunda,
            men så är det i ett samarbete – man ger och tar. Tiden räcker
            inte heller till att lösa allt som vi vill lösa, även om vi centerpartister
            är duktiga på att använda dygnets alla timmar.
          </note>
          <note>
            Fru talman! Pandemin har lett till och kommer att leda till att
            fler blir arbetslösa och riskerar därmed att fördjupa klyftor
            som finns sedan tid ­ igare. Jag syftar framför allt på det faktum
            att många med utrikesbakgrund som inte lyckades få ett arbete
            ens under en högkonjunktur kommer att få det än svårare att komma
            in och få fäste på en betydligt tuffare arbetsmarknad.
          </note>
          <note>
            Vi behöver därför fortsätta att intensifiera våra ansträngningar
            och utforma kloka förslag på hur vi kan få en bättre integration
            och inkludering och hur vi kan ta vara på människors drivkraft
            och kompetens i stället för att förpassa dem till läktaren.
          </note>
          <note>
            Ett steg i den riktningen är Klivautredningen, som vi precis
            har mot ­ tagit och ska omhänderta på ett klokt sätt. Språket
            är en nyckelfaktor i den enskildes möjligheter att få fäste på
            arbetsmarknaden.
          </note>
          <note>
            Ja, sfi är i dag ett hinder i stället för en möjlighet. Genomströmningen
            är urusel, kvaliteten under all kritik och innehållet tveksamt.
            Därför kommer jag tillsammans med mina kollegor att vara ytterst
            pådrivande i att reformera sfi i grunden och ge denna utbildningsform
            det kvalitetslyft som vi alla förtjänar.
          </note>
          <note>
            Fru talman! Jämställdhet, nästa tema för dagens debatt, är ett
            politikområde som ligger mig väldigt varmt om hjärtat.
          </note>
          <note>
            Jämställdhet är för mig inte ett modeord utan handlar om värderingar.
            Det handlar om att se människan, hennes kompetens och drivkraft,
            och om att skapa möjligheter, ge livschanser och bryta destruktiva
            strukturer. Att vi än i dag har osakliga löneskillnader på svensk
            arbetsmarknad är ett misslyckande för oss alla, för att ta ett
            exempel.
          </note>
          <note>
            Fru talman! Just nu, i pandemins spår, står hundratusentals kvinnor
            i frontlinjen och arbetar intensivt med att hålla oss säkra, rädda
            liv och ta hand om våra barn i förskolor och skolor och våra äldre
            i omsorgen. Ja, listan kan göras lång.
          </note>
          <note>
            Låt oss inte nöja oss med applåder och fina ord utan ta värdefulla
            steg för att det också ska synas i praktiken att vi alla bidrar
            till att göra jämställdheten till en självklar del i arbetslivet.
            En sådan utveckling gagnar oss alla och gör världen betydligt
            rikare.
          </note>
          <note>
            Tyvärr ser vi dock i spåren av den mest genomgripande krisen
            i modern tid att utvecklingen går åt fel håll och att vi i stället
            riskerar att få en jämställdhetskris.
          </note>
          <note>
            Fru talman! För att rusta samhället och ekonomin krävs det investeringar
            i välfärden och reformer som ökar jämställdheten mellan kvinnor
            och män.
          </note>
          <note>
            Åtta månader in i pandemin kan vi dock tydligt se att krisen
            slår olika mot män och kvinnor och att könsklyftorna lever kvar
            i vårt med interna ­ tionella mått mätt jämställda land.
          </note>
          <note>
            Redan före krisen fanns en kraftig ekonomisk klyfta mellan mäns
            och kvinnors livsinkomster, besparingar och pensioner, något som
            ger kvinnor ett sämre utgångsläge vid arbetslöshet. Det är inget
            vi kan acceptera, utan det är något vi måste adressera.
          </note>
          <note>
            Risken finns också att de historiska krispaket som vi har sjösatt
            de senaste månaderna förstärker en negativ utveckling på jämställdhetsområdet
            eftersom de bygger på befintliga strukturer. Därför är det centralt
            att vi nu följer upp våra insatser med tydliga jämställdhetsglasögon
            på och att vi har detta viktiga perspektiv med oss i det fortsatta
            arbetet. Det gäller naturligtvis både i den akuta fasen och när
            vi kommer till stimulansåtgärder som behöver komma på plats när
            vi ska kickstarta ekonomin på nytt.
          </note>
          <note>
            Fru talman! Jämställdhet är inte bara vackra ord i diverse policydokument.
            Den måste avspegla sig i faktiskt utfall. Den måste kunna mätas
            mer effektivt, kanske rent av med könsuppdelad statistik. Menar
            vi allvar med att nå målet som vi antagit om ekonomisk jämställdhet
            måste vi säkerställa att de gemensamma resurserna fördelas på
            ett sätt som stimulerar en sådan utveckling.
          </note>
          <note>
            Jag inser att jag har skrivit ett på tok för långt anförande,
            men jag vill avsluta med en uppmaning. Det är en uppmaning till
            alla män där ute.
          </note>
          <note>
            Det är dags att även vi män tar ton i jämställdhetsdebatten och
            visar att vi är beredda att ta ansvar för att kvinnor och män
            ska ha samma rättigheter och få betalt för sina insatser med samma
            förutsättningar. Vi behöver hjälpa till att förändra samhällets
            syn på arbetsmarknad, familjeliv och ansvar. Jämställdhet är inte
            en kvinnofråga. Detta är frågor som angår oss alla.
          </note>
          <note type="speaker">
            Anf. 169 LUDVIG ASPLING (SD) replik:
          </note>
          <note>
            Fru talman! När man läser Centerpartiets motion på det här området
            märker man ett ganska tydligt fokus på ekonomiska frågor, alltså
            idén att om utrikesfödda lyckas bättre på arbetsmarknaden är problemet
            löst.
          </note>
          <note>
            Vi tror inte att det är så enkelt. Vi tycker att det är ganska
            uppenbart att integrationsutmaningen, som den brukar kallas, även
            har en kulturell dimension och att den mångfald av värderingar
            som Centerpartiet står bak ­ om ibland medför en del problem.
          </note>
          <note>
            Ett sådant problem är tvångsäktenskap med barn, vilket blivit
            vanligare eftersom många människor från länder där detta är en
            kulturell norm flyttar till Sverige.
          </note>
          <note>
            En av Centerns toppolitiker uttalade för ett par år sedan angående
            barnäktenskap att ”om de kommer hit som asylsökande ska deras
            kultur gälla”. Centerns ungdomsförbund vill att brottet sexuellt
            utnyttjande av barn delvis ska avskaffas, och det verkar finnas
            en bredare kultur inom partiet som är väldigt liberal i den här
            frågan. Centerpartiet är också det enda partiet i den här kammaren
            som inte har en kommittémotion som nämner just barnäktenskap eller
            tvångsäktenskap med barn.
          </note>
          <note>
            Jag skulle därför vilja passa på att fråga Alireza Akhondi om
            han är nöjd med regeringens arbete på det här området eller om
            Centerpartiet har någon egen politik för att hantera just det
            här problemet.
          </note>
          <note type="speaker">
            Anf. 170 ALIREZA AKHONDI (C) replik:
          </note>
          <note>
            Fru talman! Tack för frågan, Ludvig Aspling! Jag är dock lite
            osäker på om jag förstod den. Var det fokus på barnäktenskap?
          </note>
          <note>
            Jag satt i referensgruppen i den utredning som nyligen presenterade
            sina slutsatser där frågor om barnäktenskap avhandlas.
          </note>
          <note>
            Jag vill vara väldigt tydlig med att för Centerpartiet har den
            här frågan aldrig varit särskilt dramatisk i det avseendet att
            vi helt enkelt inte är för barnäktenskap, punkt. Och det som Ludvig
            Aspling hänvisar till och försöker göra gällande är inget som
            jag känner igen trots mina 18 år i Centerpartiet.
          </note>
          <note>
            Sedan undrar jag lite över Ludvig Asplings fixering vid kulturer.
            Jag förstår ärligt talat inte var problematiken ligger i att vi
            bejakar mångfald och olikheter eller varför människor som är en
            del av majoritetssamhället, följer lagar och regler och arbetar
            och bidrar till vår gemensamma utveck ­ ling ska behöva ge upp
            en del av sin egen identitet. Det känns bara märkligt och för
            mina tankar osökt till värderingar och normer som var gällande
            under 30-talet.
          </note>
          <note type="speaker">
            Anf. 171 LUDVIG ASPLING (SD) replik :
          </note>
          <note>
            Fru talman! Jag tycker att det var bra att Alireza Akhondi kunde
            göra ett så tydligt ställningstagande i den här frågan. Det gör
            att jag känner mig lite mer trygg efter att ha fått höra svaret.
          </note>
          <note>
            Anledningen till att jag lyfter detta är att jag tror att den
            mångfald av värderingar som vi just nu har i Sverige är ett av
            landets största problem. Mångfald i sig är inget problem för mig.
            Jag är själv gift med en invandrare, och vi har ett väldigt mångkulturellt
            hem. Men en mångfald av värderingar utan en begränsande princip
            är, som jag lyft tidigare i den här debatten, ett väldigt stort
            problem. Inför värderingar som inte hör hemma i ett civiliserat
            samhälle, exempelvis barnäktenskap, måste vi stå enade och vara
            tydliga på alla sätt det går.
          </note>
          <note type="speaker">
            Anf. 172 ALIREZA AKHONDI (C) replik:
          </note>
          <note>
            Fru talman! Ludvig Aspling återkommer till begreppet ”begränsande
            princip”. Jag skulle vilja veta vad som egentligen menas med det.
            Vi står här i Sveriges högsta beslutande församling, i den här
            kammaren. Vi är lagstiftare. Vi stiftar lagar som människor ska
            förhålla sig till. Vad är det för andra typer av begränsande principer
            som Sverigedemokraterna och Ludvig Aspling är ute efter? Kan inte
            ni för en gångs skull prata klarspråk så att vi alla förstår vad
            det egentligen är som ni vill motverka och vilka värderingar ni
            vill kunna styra över?
          </note>
          <note type="speaker">
            Anf. 173 MALIN DANIELSSON (L):
          </note>
          <note>
            Fru talman! Dagens debatt handlar om hur vi ska främja integration
            och jämställdhet och motverka segregation och diskriminering.
            Så låt oss fokusera en stund på segregation.
          </note>
          <note>
            När vi pratar om segregation pratar vi oftast om utsatta områden.
            Jag tycker att vi borde prata om utsatta människor – vuxna människor
            som inte har den frihet och stolthet som de flesta andra upplever
            när de lämnar jobbet för dagen och vet att lönen kommer in på
            kontot den 25:e så att man kan försörja sin familj, unga flickor
            och pojkar som begränsas i hur de får leva och vem de får älska
            på grund av traditioner som inte är förenliga med våra grundläggande
            demokratiska värderingar som jämställdhet och barns rättigheter,
            barn som aldrig kan läsa läxorna i lugn och ro eftersom de bor
            tillsammans med ytterligare en eller två familjer i den redan
            trånga lägenheten.
          </note>
          <note>
            Dessa människor behöver vi ha på näthinnan när vi sätter mål
            om ett jämlikt samhälle, om integration och om minskad segregation.
            Att riva hinder, frigöra drivkrafter och skapa möjligheter för
            dem som lever i minst frihet är det som får mig och många andra
            liberala politiker ute i vårt avlånga land att år ut och år in
            fortsätta att engagera oss.
          </note>
          <note>
            Om vi river hinder och skapar möjligheter frigörs nämligen också
            driv ­ krafter som finns hos de allra flesta – som Kahwar, som
            växte upp i Afgha ­ nistan där hon som flicka inte fick tillgång
            till utbildning men som lärde sig ändå, på egen hand, och som
            nu, efter två i Sverige, jobbar som person ­ lig assistent på
            dagarna och utbildar sig till undersköterska på kväl ­ larna tack
            vare att hon deltog i Etableringslyftet, som ger en intensiv ­
            kurs i svens ­ ka samtidigt som det man behöver för att kunna
            utföra ett arbete.
          </note>
          <note>
            Lösningen är inte revolutionerande eller unik. Det handlar om
            ett jobb att gå till, en skola som möter upp och kompenserar för
            det som hemmet inte kan ge i form av framtidstro och kunskap.
            Och för dem som inte har fötts med svenska som modersmål är en
            av nycklarna språket.
          </note>
          <note>
            Segregation uppstår när många som lever i ofrihet bor i samma
            område. Liberalerna var tidigt ute och uppmärksammande detta genom
            det vi kallade utanförskapets karta, där vi varnade för en oroväckande
            utveckling i vissa bostadsområden där andelen som förvärvsarbetade
            var låg och skolresultaten var låga. Tyvärr har dessa områden
            ökat i antal.
          </note>
          <note>
            De allra flesta som växer upp i ett utsatt område i dag går det
            bra för. De allra flesta som bor i ett utsatt område har ett jobb
            och gör rätt för sig. Men det finns en grupp som växer upp utan
            framtidstro, och för dessa finns det en risk att hamna snett.
            Därför är budgettillskottet för sociala insatser i just dessa
            områden otroligt viktigt. Det handlar inte om projektbidrag utan
            om att förstärka viktig verksamhet som kommunerna redan i dag
            bedriver inom ramen för det brottsförebyggande arbetet. Det kan
            handla om att stärka samarbetet mellan skola och socialtjänst
            genom sociala insatsgrupper som hjälper unga som hamnat snett
            att välja bättre vägar för framtiden.
          </note>
          <note>
            Sociala insatsgrupper och ett mer omfattande förebyggande arbete
            är också några av de saker som Liberalerna lyfter upp i det vi
            kallar Förortslyftet, med viktiga och genomgripande förslag för
            att fler ska känna sig stola över och trygga i sina bostadsområden.
            Vårt mål är att Sverige ska bli möjligheternas land oavsett vilken
            bakgrund man har och oavsett var man växer upp.
          </note>
          <note>
            Fru talman! Den andra delen av budgetområdet handlar om jämställdhet.
            Liberalerna tycker att jämställdhetsfrågorna behöver få ett större
            utrymme i debatten. Vi tycker att det är bra att det nu finns
            en myndighet som har till ansvar att lyfta upp de områden där
            kvinnor och män inte bedöms efter samma måttstock eller där förväntningarna
            på de två könen är olika, vilket leder till att personers livschanser
            begränsas.
          </note>
          <note>
            Fortfarande är det nämligen så att en kvinnas genomsnittliga
            livs ­ arbetsinkomst är mer än 3 miljoner kronor lägre än en mans.
            Fortfarande tas bara drygt en fjärdedel av föräldraledigheten
            ut av män. Fortfarande är normen att det är kvinnan som går ned
            till deltid om det behövs för att klara vardagen med småbarnen.
            Fortfarande släpar pojkars skolresultat efter flickors, med de
            följder detta får för deras framtida möjligheter i livet. Och
            för de flickor, kvinnor, pojkar och män som varje dag lever i
            ofrihet på grund av omgivningens hederstänkande är jämställdhet
            fortfarande bara ett tomt ord.
          </note>
          <note>
            Sverige är kanske världens mest jämställda land men har en bra
            bit kvar till att faktiskt vara helt jämställt.
          </note>
          <note>
            En av Liberalernas viktigaste vinster i denna budget är att vi
            nu slår fast att arbetet mot hedersrelaterat våld och förtryck
            ska bedrivas långsik ­ tigt. Kompetensteamet mot hedersrelaterat
            våld och förtryck vid Länssty ­ relsen i Östergötlands län permanentas
            och blir ett nationellt kompetens ­ centrum. Även länsstyrelsernas
            uppdrag att bekämpa mäns våld mot kvin ­ nor, våld i nära relationer,
            hedersrelaterat våld och förtryck samt prostitu ­ tion och människohandel
            kommer att permanentas. Dock finansieras detta inom ett annat
            budgetområde.
          </note>
          <note>
            Arbetet mot våld i nära relationer aktualiseras tyvärr än mer
            i den pågående pandemin. Därför drev Liberalerna igenom extra
            stöd till civilsamhället, däribland kvinnojourerna, i en av de
            extra ändringsbudgetar som det fattats beslut om under året. Behovet
            kvarstår tyvärr – inte minst nu när storhelgerna närmar sig, vilket
            är en utsatt tid för många barn och kvinnor även när vi inte har
            en pandemi.
          </note>
          <note>
            Avslutningsvis, fru talman, noterar jag att det finns partier
            i denna kammare som inte anser att vi behöver en diskrimineringsombudsman
            i Sverige. En nylig rapport visar att 37 procent av de anmälningar
            som kom in till Diskrimineringsombudsmannen 2015–2019 handlade
            om diskriminering av personer med funktionsnedsättningar. Att
            få leva utan att diskrimineras på grund av funktionsnedsättning,
            kön, religion, sexuell läggning, etnisk bakgrund eller ålder är
            en rättighet som vi liberaler har tagit strid för. Att lägga ned
            Diskrimineringsombudsmannen skulle vara att backa tiden till ett
            sämre samhälle för dem som riskerar att utsättas för diskriminering,
            något som vi aldrig skulle kunna medverka till.
          </note>
          <note>
            Med det yrkar jag bifall till utskottets förslag till beslut.
          </note>
          <note type="speaker">
            Anf. 174 LUDVIG ASPLING (SD) replik:
          </note>
          <note>
            Fru talman! En rejäl del av anslaget inom det här utgiftsområdet
            går ju till stöd till föreningar baserade på etnisk grund, en
            typ av ideell förening som syftar till att hjälpa personer med
            rötter i andra länder att bevara det landets kultur. I vår budget
            avvecklar vi detta anslag, delvis därför att vi inte ser det som
            Sveriges skattebetalares uppgift att finansiera till exempel irakisk
            kultur men även därför att vi inte tycker att det behövs. För
            att ta Irak som exempel är det ett land som har en femtusenårig
            historia från Sumer och Babylon till dagens nationalstat. De kommer
            att klara sig ett litet tag till utan pengar från Sverige, det
            är jag säker på.
          </note>
          <note>
            Ett annat skäl att se över det här anslaget är vad forskningen
            säger om den här typen av föreningar. Paul Collier, professor
            i public policy vid University of Oxford, hävdar att den här typen
            av föreningar tenderar att försvåra för invandrare att integrera
            sig i nya länder. Anledningen är att sådana föreningar ofta försöker
            avskärma medlemmarna från majoritetskulturen och i stället får
            dem att vända sig till sina traditionella ledare och bevara inte
            bara kultur utan även vissa livsmönster från hemlandet som inte
            alltid passar in i det nya samhället. Fler forskare har tittat
            på det här och kommit fram till ungefär samma slutsats.
          </note>
          <note>
            Jag skulle därför vilja fråga Malin Danielsson dels om hon känner
            till den forskning som finns om den här typen av organisationer,
            dels om hon kan peka på någon forskning som visar att den här
            typen av föreningar gör någon faktisk nytta i integrationshänseende.
          </note>
          <note type="speaker">
            Anf. 175 MALIN DANIELSSON (L) replik:
          </note>
          <note>
            Fru talman och Ludvig Aspling! Ja, jag känner till att det finns
            forskning som visar på det här. Det är väldigt beklämmande om
            man inte använder de statsbidrag som man får som förening på ett
            sätt som är förenligt med till exempel de grundläggande demokratiska
            värderingar som vi har i vårt land.
          </note>
          <note>
            Men jag tror som liberal på att man faktiskt kan ha flera olika
            kulturer. Man kan ha en svensk kultur samtidigt som man har till
            exempel en iransk kultur. De behöver inte vara oförenliga med
            varandra. Därför ser jag att det kan finnas en poäng med att man
            fortsätter bevara sitt kulturarv.
          </note>
          <note>
            Precis som man som svensk när man bor utomlands ofta vill bevara
            och upprätthålla mer av de traditioner man har vill man såklart
            det om man flyttar från ett annat land hit till Sverige. Jag ser
            inte att det innebär en motsättning, men jag ser ett stort problem
            i om pengarna används på ett sätt som de inte ska användas på.
            Det är någonting som vi liberaler driver på för i budgetförhandlingar
            och på olika sätt när vi följer upp myndigheternas arbete.
          </note>
          <note type="speaker">
            Anf. 176 LUDVIG ASPLING (SD) replik:
          </note>
          <note>
            Fru talman! Malin Danielsson säger alltså att svenskar som flyttar
            utomlands kanske vill bevara sin kultur eller delar av den. Visst,
            absolut! Jag har själv bott utomlands i lite drygt sju år. Jag
            har aldrig tänkt en tanke på att gå till en japansk myndighet
            och be den finansiera min svenska kulturförening. Det skulle vara
            skrattretande – de skulle tro att jag inte var klok om jag skulle
            försöka göra en sådan sak.
          </note>
          <note>
            Jag är glad att Malin Danielsson har satt sig in i forskningen.
            Jag har pratat om detta förut här i kammaren, och jag har då varit
            ganska ensam om att göra det.
          </note>
          <note>
            Motsättningen som Malin Danielsson inte ser kan jag förklara
            på ett väldigt enkelt sätt. Vi lägger pengar på integrationspolitik,
            alltså för att integrera invandrare. Sedan lägger vi pengar på
            sådana här organisationer som har bieffekten att de motverkar
            invandrares integrering, som forskningen visar.
          </note>
          <note>
            Anser Malin Danielsson att det är ett ansvarsfullt sätt att hantera
            offent ­ liga pengar att satsa pengar som ska bidra till ett visst
            ändamål och sedan satsa andra pengar som ska motverka samma ändamål?
          </note>
          <note type="speaker">
            Anf. 177 MALIN DANIELSSON (L) replik:
          </note>
          <note>
            Fru talman och Ludvig Aspling ! Jag tycker att verkligheten förenklas
            lite väl mycket här. Jag tror inte att man kan dra de här slutsatserna
            helt och hållet. Det finns en hel del föreningar som gör ett otroligt
            omfattande integrationsarbete och som har en kulturell bakgrund.
          </note>
          <note>
            Nej, du skulle inte gå till ett annat lands myndigheter och söka
            medel för den här typen av organisering, och det är för att Sverige
            är unikt. Vi har statlig och kommunal finansiering av ett väldigt
            omfattande föreningsliv. Det kan bygga på att du delar värderingar
            och engagerar dig som scout, det kan bygga på etnisk bakgrund
            och det kan bygga på att du engagerar dig i jämställdhetsfrågor.
            Det tycker jag är unikt och fantastiskt med Sverige.
          </note>
          <note>
            Sedan ska vi se till att det inte finns avarter, men jag tror
            att det kan gynna integrationen precis lika mycket som att man
            träffas inom scouterna att man träffas inom en etnisk förening.
          </note>
          <note>
            Anf. 178 LEILA ALI-ELMI (MP):
          </note>
          <note>
            Fru talman! Diskrimineringsfrågorna berör många människor i vårt
            samhälle, bland annat olika etniska minoriteter, människor med
            funktionsnedsättning, hbtq-personer och äldre.
          </note>
          <note>
            Utgiftsområdet som vi debatterar handlar om flera ämnesområden.
            Jag väljer här att lägga fokus på diskriminering och integration.
          </note>
          <note>
            Fru talman! Vi lever i en tid där toleransen mellan människor
            minskar, inte bara i Sverige utan i en stor del av världen. Läget
            i världen är oroligt, och människors förståelse för varandra minskar.
            Värdegrunden som Sverige och andra demokratier vilar på är hotad.
          </note>
          <note>
            När det gäller rasism och diskriminering pekar mycket i världen
            mot en negativ utveckling. Det är lätt att förstå att Black lives
            matter-rörelsen har vuxit så mycket i år. Många menar att Sverige
            inte har haft samma problem eller att rasism är något som inte
            berör Sverige på samma sätt som andra länder. Men det är viktigt
            att komma ihåg att vi också har en historia av rasism och diskriminering.
          </note>
          <note>
            Sverige har en mörk historia av slavhandel. Sverige har varit
            världsledande inom så kallad rashygienforskning. Sverige har haft
            ett judereglemente som inte skilde sig så mycket från segregationslagarna
            i USA. Sverige har genomfört lobotomeringar och tvångssteriliseringar
            och har utfört experiment på tvångsintagna barn med psykisk och
            intellektuell funktionsnedsättning. Exemplen är många.
          </note>
          <note>
            Självklart har mycket blivit bättre. Men diskriminering och rasism
            finns i högsta grad fortfarande och tar sig olika uttryck. Den
            med utländskt klingande namn blir i lägre grad kallad till anställningsintervju,
            och de rasistiska hatbrotten fortsätter att dominera hatbrottsstatistiken.
            Afrosvenskar behöver en forskarutbildning för att komma upp i
            samma disponibla inkomst som en person i övriga befolkningen med
            en treårig utbildning efter gymnasiet.
          </note>
          <note>
            Diskriminering och rasism har varit ett problem, är ett problem
            och kommer att fortsätta vara ett problem om vi inte aktivt motarbetar
            detta.
          </note>
          <note>
            Men ett parti i Sveriges riksdag, Sverigedemokraterna, påstår
            att diskriminering inte existerar och vill lägga ned Diskrimineringsombudsmannen.
            Den som inte ser rasismen och diskrimineringen är antingen en
            struts eller sverigedemokrat.
          </note>
          <note>
            I Sverige har regeringen tagit fram en nationell plan mot rasism
            och gett Forum för levande historia i uppdrag att samordna arbetet.
            Med planen utformas en struktur för samordning och uppföljning
            som lägger grunden för ett långsiktigt strategiskt arbete mot
            rasism. Vidare har vi bland annat inrättat ett nationellt forskningsprogram
            mot rasism, satsat på att komma åt hatbrott på nätet och stärkt
            civilsamhällets viktiga arbete.
          </note>
          <note>
            Regeringens arbete är viktigt, men vi behöver fler partier i
            Sveriges riksdag som tydligt markerar mot rasism, diskriminering,
            hat och hot i den tid vi befinner oss i.
          </note>
          <note>
            Jag är genuint orolig över att Moderaterna och Kristdemokraterna
            kan tänka sig att samregera med ett parti som visar ett så kapitalt
            ointresse och total nonchalans för människors upplevelser av diskriminering
            och rasism och som genom sin politik och retorik spär på problemen
            med diskriminering och rasism.
          </note>
          <note>
            Fru talman! Nu ska jag växla över till integrationsområdet.
          </note>
          <note>
            Det finns en utbredd bild av att Sverige totalt har misslyckats
            med integrationen. Den bilden stämmer inte. Sverige gör bra ifrån
            sig jämfört med andra OECD-länder. Det visar den mätning som OECD
            själv gör på länders olika integrationsförmåga. I den mätningen
            är Sverige nummer ett på listan.
          </note>
          <note>
            Men vi kan inte nöja oss med det. Jag tror att vi alla delar
            bilden av att det finns integrationsproblem i vårt samhälle. Därför
            satsar regeringen på en rad olika åtgärder för att förbättra integrationen
            och för att asylsökande ska bli delaktiga i samhället från dag
            ett.
          </note>
          <note>
            Det parti som är mest kritiskt till Sveriges integrationspolitik
            menar att den här regeringen och tidigare regeringar har hållit
            på med samma politik och att det inte har funkat. Trots deras
            alarmistiska och missvisande bild av Sveriges integrationspolitik
            föreslår de faktiskt nästan ingenting. Det tycks vara status quo
            som gäller. Det är svårt att förstå bristen på förslag från dem
            som anser att Sverige håller på att gå sönder.
          </note>
          <note>
            I integrationsdebatten har SD starkt bidragit till att förskjuta
            fokus till andra samhällsproblem, såsom kriminalitet. De kopplar
            ihop olika före ­ teelser och får det att låta som att invandring
            skulle vara synonymt med kriminalitet. De pekar på kriminalitet
            och segregation som en och samma sak.
          </note>
          <note>
            Jag tror att många som liksom jag har en annan bakgrund än etnisk
            svensk upprörs över den här beskrivningen av samhällsproblemen.
          </note>
          <note>
            Debattklimatet har hårdnat. Det löser inga problem utan bidrar
            i stället till polarisering. Jag vill verkligen inte förminska
            de problem vi har Sverige när det gäller till exempel gängkriminalitet.
            Vi behöver dock föra en nyanserad debatt kring frågorna och inte
            förenkla på det sätt som SD återkommande väljer att göra.
          </note>
          <note>
            Enligt polisens uppgifter finns det i dag i Sverige 5 000 aktiva
            gäng ­ kriminella. Över 2 miljoner människor med invandrarbakgrund
            bor i Sve ­ rige. Att misstänkliggöra 2 miljoner människor är
            oacceptabelt. Det pola ­ riserar och försvårar dessutom arbetet
            med både segregation och integra ­ tion. Men det som förvånar
            mig mest är inte SD:s retorik i frågorna, utan att de helt saknar
            politik för integration och mot segregation. De avvisar alla resurser
            som regeringen riktar till att motverka segregation, samtidigt
            som de också vill lägga ned Delegationen mot segregation.
          </note>
          <note>
            De satsningar som regeringen gör på detta område är viktiga för
            att vårt samhälle ska hålla ihop och fungera. Men vi behöver framöver
            göra mer, och jag önskar att vi blir så många som möjligt som
            kan göra det tillsammans.
          </note>
          <note>
            Med detta vill jag yrka bifall till utskottets förslag i betänkandet
            på utgiftsområde 13.
          </note>
          <note type="speaker">
            Anf. 179 Statsrådet ÅSA LINDHAGEN (MP):
          </note>
          <note>
            Fru talman! Vi lever i en tid när det blåser en del kalla vindar
            i världen. Det är vindar som strävar efter att vända oss människor
            emot varandra, vindar som är farliga för våra öppna, demokratiska
            samhällen, för den livsavgörande kampen mot klimatförändringarna,
            för den fria pressen, för mänskliga rättigheter och principen
            om alla människors lika värde och farliga för jämställdheten och
            kvinnors rättigheter.
          </note>
          <note>
            Här i Sverige varnar Säkerhetspolisen för högerextremism och
            islamistisk extremism. Det är krafter som sprider hat mot kvinnor,
            hbtq-personer, afrosvenskar, judar, muslimer, romer, samer och
            andra minoriteter. Och jag tror att vi är många i det här landet
            som vet att priset för att vara tyst i Sverige har blivit för
            högt, som ser hur gränser överskrids för vad som är acceptabelt
            i en välmående demokrati och ett anständigt samhälle och som inte
            kommer att stå tysta bredvid och se de här gränserna överskridas.
          </note>
          <note>
            Vi kommer inte att tillåta diskriminering, rasism och kvinnohat.
            Vi kommer att agera, och allra störst ansvar för att agera vilar
            på oss politiker att säga stopp och göra något åt problemen.
          </note>
          <note>
            I statsbudgeten för nästa år fortsätter vi satsningen på arbetet
            mot rasism och hatbrott. Det handlar om resurser till mer kunskap
            och forskning, utbildningsinsatser och stöd till civilsamhället.
            Vi har också fördubblat resurserna i årets budget till arbetet
            för hbtq-personers rättigheter, och den satsningen fortsätter.
          </note>
          <note>
            Fru talman! Var tredje vecka mördas en kvinna av sin man, exman
            eller pojkvän. Var tredje vecka mördas en kvinna av en person
            som hon en gång trodde skulle älska henne. Men det var ingen kärlek;
            det var hot, kontroll och hat.
          </note>
          <note>
            Varje dag utsätts flickor och kvinnor för mäns våld mot kvinnor,
            killars våld mot tjejer, hedersrelaterat våld och förtryck, prostitution
            och människohandel. Det handlar om grov brottslighet. Ett av våra
            största jämställdhetsproblem och samhällsproblem i Sverige är
            att flickor och kvinnor inte kan vara trygga.
          </note>
          <note>
            Flickor och kvinnor runt om i vårt land utsätts för hedersrelaterat
            våld och förtryck, som även kan drabba pojkar och icke-binära,
            med alltifrån begränsningar av klädsel och yrkesval till utsatthet
            för könsstympning, tvångsgifte och ytterst hedersmord. Det finns
            flickor i Sverige som ligger sömnlösa om nätterna av oro för att
            giftas bort och utsättas för våldtäkter.
          </note>
          <note>
            Vi har också uppskattningsvis 200 000 barn i Sverige som lever
            i hem där det förekommer våld. Det handlar om våld mellan de vuxna,
            oftast pappas våld mot mamma, eller mot barnen eller både och.
            Att uppleva pappas våld mot mamma är lika skadligt för ett barn
            som att själv utsättas för våld. På den plats där barnet mer än
            någon annanstans skulle få känna sig tryggt, i hemmet, bor i stället
            rädslan, smärtan, oron och ångesten. Så ska inget barn behöva
            ha det. Inget barn och ingen kvinna ska behöva vara rädd i sitt
            eget hem eller i det offentliga rummet, på arbetsplatsen, i skolan
            – ingen.
          </note>
          <note>
            I budgeten som regeringen, Centerpartiet och Liberalerna har
            lagt fram satsar vi 30 miljoner kronor för att permanenta kompetensteamet
            vid Länsstyrelsen i Östergötland och utveckla det till ett nationellt
            kompetenscentrum mot hedersrelaterat våld och förtryck. Det är
            ett oerhört viktigt steg framåt.
          </note>
          <note>
            Vi satsar också ytterligare 180 miljoner kronor på arbetet mot
            hedersvåld, så att vi kan bli bättre i samhället på att ge stöd
            till utsatta och bekämpa våldet.
          </note>
          <note>
            Sveriges livsviktiga kvinno- och tjejjourer får fortsatt 100
            miljoner kronor i statsbidrag. Vi permanentar länsstyrelsernas
            uppdrag att motverka mäns våld mot kvinnor och hedersrelaterat
            våld och förtryck. Här ligger 100 miljoner kronor i budgeten.
            Det är inte en dag för tidigt att de här uppdragen blir permanenta.
            Det behövs långsiktighet i det här arbetet.
          </note>
          <note>
            Vidare satsar vi 30 miljoner kronor på återfallsförebyggande
            åtgärder i kommunerna riktat till våldsutövare. Vi måste se till
            att de som utövar våld slutar med det. Mäns våld mot kvinnor och
            hedersrelaterat våld och förtryck måste få ett stopp. Kampen mot
            våldet är inte över förrän alla kvinnor, flickor och barn i vårt
            samhälle kan leva i trygghet.
          </note>
          <note>
            Fru talman! Nu i dagarna kom resultatet av Migrant Integration
            Policy Index, som nämndes här tidigare av Leila Ali-Elmi. Det
            är ett index som mäter hur framgångsrika länder är på integration.
            Där jämförs en rad olika länder, alla EU-länder, Kanada, Schweiz
            med flera. I den förra mätningen, 2015, ingick 38 länder i mätningen,
            och av de 38 länderna kom Sverige ut på plats nummer ett. I den
            nya mätningen, som presenterades för bara några dagar sedan och
            där 52 länder ingick, kom Sverige ut bland topp tre.
          </note>
          <note>
            Det görs mycket bra integrationsarbete i kommuner, regioner,
            myndigheter, civilsamhälle och näringsliv som inte uppmärksammas
            som det förtjänar. Jag vill därför passa på att i den här debatten
            säga ett stort tack till alla er runt om i landet som kämpar för
            att ge nya svenskar, vuxna och barn, en bra start här i Sverige.
            Ett stort och innerligt tack till er!
          </note>
          <note>
            Sedan måste vi från politiken göra vårt jobb. Vi har ett ansvar
            att se till att förbättra integrationen. Det spelar ingen roll
            vad Sverige får för placeringar, om det är topplaceringar, för
            det finns väl ingen politiker i det här landet som tycker att
            det är bra som det är. Det vore ju absurt. Nej, vi måste bli bättre
            på integration, på att ge människor bra möjligheter till en god
            etablering i Sverige. Det är bra för individen, och det är bra
            för samhället. Och en viktig sak som vi måste göra är att bli
            bättre på att ge utrikes födda kvinnor möjligheter att etablera
            sig och att ta vara på deras kompetens. Där gör vi inte tillräckligt
            bra ifrån oss.
          </note>
          <note>
            Sedan tidigare har vi förbättrat och utökat samhällsorienteringen
            till 100 timmar och stärkt insatserna för föräldralediga, något
            som gynnar inte minst utrikes födda kvinnor. Och i statsbudgeten
            för nästa år satsar vi 60 miljoner kronor på att förbättra samhällsinformationen
            för asylsökande. Integrationen behöver börja från dag ett i Sverige.
            Vi lägger också 200 miljoner kronor på det särskilda statsbidraget
            till de kommuner som har tagit ett stort ansvar för flyktingmottagandet,
            och i april nästa år införs ett intensivår inom etableringen.
          </note>
          <note>
            Mer måste göras för att förbättra integrationen.
          </note>
          <note>
            Fru talman! Vi måste också bekämpa segregationen. Vi har en skolsegregation
            som påverkar barns möjligheter till en god skolgång, något av
            det viktigaste som finns i ett barns liv. Vi har barnfamiljer
            som lever i hemlöshet i Sverige, ofta ensamstående kvinnor med
            barn. Vi har stora skillnader mellan människor när det gäller
            ekonomisk standard, trygghet, hälsa och livslängd, som varierar
            kraftigt mellan olika bostadsområden. Och den som lever i fattigdom
            i Sverige löper ökad risk att dö i förtid.
          </note>
          <note>
            En oerhört viktig faktor som driver fram segregation är ekonomiska
            klyftor. Om man vill minska segregationen skulle en hel del på
            sikt bli bättre om klyftorna minskade. I Sverige har dock utvecklingen
            varit precis tvärtom. Här har klyftorna i stället ökat. De har
            blivit ännu tydligare under corona krisen. Fler människor dör
            av covid-19 i områden med socioekonomiska utmaningar. Här finns
            människor som inte kan ta bilen eller jobba hemma. Det är den
            dubbla orättvisan, fru talman, att kriser nästan alltid slår hårdare
            mot dem som redan har det svårt. Mer måste göras för att bekämpa
            segregationen och ge alla barn goda uppväxtvillkor.
          </note>
          <note>
            I budgeten finns en satsning på 250 miljoner kronor i statsbidrag
            för sociala insatser i utsatta områden. Därutöver läggs också
            250 miljoner kronor på statsbidrag till kommuner, regioner och
            civilsamhälle för att motverka och minska segregation.
          </note>
          <note>
            Fru talman! Jag vill avslutningsvis säga att vi lever i tider
            när vi hör starka röster som säger: Vi människor gör bäst i att
            tänka på oss själva. Vi behöver rå om vårt eget hus. Medmänskligheten
            har faktiskt gränser.
          </note>
          <note>
            Det kanske är viktigare än på mycket länge att komma ihåg, att
            minnas, vår historia. Det som har byggt vårt land starkt och det
            som har tagit Sverige från att vara ett land i djupaste fattigdom
            till att bli ett av världens rikaste och mest framgångsrika länder
            var de röster som en gång i tiden i stället sa: Låt oss ta hand
            om varandra i det här landet! Låt oss bygga en gemensam välfärd
            som ett yttersta skyddsnät och ett land som vilar på en grund
            av gemenskap och solidaritet!
          </note>
          <note>
            Denna solidaritet har byggt Sverige oerhört starkt. Vi får inte
            glömma det. Starka och jämställda samhällen bygger vi tillsammans.
          </note>
          <note type="speaker">
            Anf. 180 DÉSIRÉE PETHRUS (KD) replik:
          </note>
          <note>
            Fru talman! Tack, statsrådet, för att du deltar i debatten i
            dag! Det är viktigt att statsråden är med i våra debatter för
            att lyssna in hur debatten går och även tar upp vad regeringen
            gör.
          </note>
          <note>
            Jag vill återkomma till frågan om våld mot kvinnor, något jag
            tror engagerar oss båda. Tyvärr talar siffror sitt tydliga språk.
            Det går inte så bra. Det går inte åt rätt håll, trots de åtgärder
            som statsrådet tar upp här. Vad mer kan göras? Varför får detta
            inget genomslag? Handlar det om attityder och värderingar eller
            är det straffen? Vad tror statsrådet?
          </note>
          <note>
            Vi tror till exempel att alldeles för få döms för brott som dessa.
            När det gäller framför allt våldtäkter orkar många kvinnor inte
            anmäla eftersom de vet att de kanske ändå inte får upprättelse
            i en domstol. Väldigt få anmälningar går till åtal.
          </note>
          <note>
            Kan statsrådet säga något om detta?
          </note>
          <note>
            Jag fick inte svar från Socialdemokraternas jämställdhetspolitiska
            talesperson på frågan om NCK i Uppsala. Jag frågade varför man
            inte har återgått till ett grundanslag till dem enligt tidigare
            budget. Statsrådet kan kanske svara på det.
          </note>
          <note>
            Jag har även en fråga som gäller kvinno- och tjejjourerna. När
            vi har gett mer resurser till dem har kommunerna i sin tur dragit
            in resurser. Vad kan man göra för att kommunerna inte ska dra
            in pengar när staten ökar sina bidrag till kvinno- och tjejjourerna?
            Vi stod ju bakom förslaget att ge mer medel till dem. Kan statsrådet
            kanske svara på detta?
          </note>
          <note type="speaker">
            Anf. 181 Statsrådet ÅSA LINDHAGEN (MP) replik:
          </note>
          <note>
            Fru talman! Tack för de vänliga inledande orden och för de väldigt
            viktiga frågor som Désirée Pethrus tar upp!
          </note>
          <note>
            Låt mig börja med vad som behöver göras. Vi skulle kunna stå
            i timmar och prata om detta. Det här är ingen quickfix. Vi kommer
            tyvärr inte att lösa mäns våld mot kvinnor och hedersrelaterat
            våld och förtryck snabbt.
          </note>
          <note>
            Jag tror att vi behöver göra många olika saker. Vi behöver jobba
            förebyggande och med normer och värderingar. Vi har ett stort
            problem med en del killar och män. De flesta killar och män utövar
            inte våld, men av dem som utövar våld handlar den absoluta majoriteten
            om killar och män. Vi behöver göra upp med machokulturen, och
            det måste påbörjas tidigt i skolan.
          </note>
          <note>
            Vi behöver också bli bättre på att ge skydd och stöd. Det handlar
            både om akut skydd och stöd och om långsiktigt stöd. Hur tar man
            sig exempelvis ut på bostadsmarknaden efter att man bott i ett
            skyddat boende? Hur startar man om sitt liv? Jag nämnde tidigare
            hemlöshet. En del av de kvinnor och barn som är hemlösa är det
            på grund av att de har flytt från en våldsutövare. Där behöver
            vi från samhällets sida göra bättre ifrån oss.
          </note>
          <note>
            Rättsväsendet lyftes upp. Jag håller helt med om vikten av att
            man ska kunna få ett gott stöd när man vänder sig till rättsväsendet
            efter att ha blivit utsatt för brott. Vi gör just nu historiska
            satsningar på polisen, och polisen har nu rekryterat 150 nya medarbetare
            som ska jobba med brott i nära relationer. Det är ett väldigt
            viktigt steg framåt.
          </note>
          <note>
            Det är viktigt att vi tar dessa brott på största allvar. Det
            handlar ju om allvarlig och grov brottslighet som ytterst innebär
            att människor – kvinnor – förlorar livet. Som jag nämnde behöver
            man även jobba med vålds ­ utövarna.
          </note>
          <note>
            Min repliktid börjar ta slut. Som jag sa skulle vi kunna tala
            väldigt länge om detta. Jag vill dock kort säga några ord om NCK.
            När myndigheten bildades under förra mandatperioden flyttades
            både uppdrag och resurser till Jämställdhetsmyndigheten. Arbetet
            vid Länsstyrelsen i Stockholm mot exempelvis prostitution och
            människohandel lades ju inte ned, utan ansvaret för regionkoordinatorerna
            flyttades till Jämställdhetsmyndigheten. Detta är bakgrunden till
            det hela. Jag delar riksdagsledamotens uppfattning att NCK gör
            ett oerhört viktigt jobb.
          </note>
          <note type="speaker">
            Anf. 182 DÉSIRÉE PETHRUS (KD) replik:
          </note>
          <note>
            Fru talman! Jag får ofta svaret att NCK är jättebra och viktigt,
            men jag förstår inte varför de inte kan få tillbaka det grundanslag
            som de hade innan. Varför behövde det bli sämre för dem när Jämställdhetsmyndigheten
            skulle ha pengar?
          </note>
          <note>
            Slutligen vill jag gå in på hedersvåld. Det är en fråga som engagerar,
            tror jag, både statsrådet och mig. Jag har länge tjatat om ett
            förslag som kallas forced marriage unit. Finns det inte en poäng
            med att polisen i samarbete med Utrikesdepartementet skulle kunna
            göra ett mer aktivt arbete för att förebygga att unga flickor
            förs till utlandet för tvångs- och barnäktenskap? Man skulle i
            så fall behöva en särskild lagstiftning så att man kan se till
            att föräldrarna återför sina barn hem till Sverige. Hur ser statsrådet
            på detta?
          </note>
          <note type="speaker">
            Anf. 183 Statsrådet ÅSA LINDHAGEN (MP) replik:
          </note>
          <note>
            Fru talman! Jag ser väldigt positivt på att vi lyfter fram olika
            idéer och ser vad vi ytterligare kan göra. Nu har vi skärpt lagstiftningen
            och försvårar för föräldrar att föra ut sina barn. Det är ett
            första väldigt viktigt steg som togs i somras. Det allra bästa
            är ju om barnen över huvud taget inte förs utomlands. Det är mycket
            svårare att jobba hem dem igen. Det går dock. Vi har utökat detta
            arbete på Utrikesdepartementet. Det är väldigt viktigt att vi
            inte lämnar dessa kvinnor och barn i sticket.
          </note>
          <note>
            Vi ska absolut vara öppna för att lära oss av andra länder och
            se vad vi i Sverige kan göra för att ytterligare förstärka arbetet.
            På vilket sätt kan till exempel polisen vara involverad?
          </note>
          <note>
            Vi ser exempelvis det som Storbritannien gör. De har en task
            force unit. De kan ha byggt upp vissa samarbeten genom historien
            i det gamla brit ­ tis ­ ka imperiet. Det har funnits nära kontakter
            mellan länderna, vilket har gjort att detta arbete har underlättats.
            Vad kan vi lära av det? Finns det något som Sverige kan göra?
            Kan vi bygga upp liknande samarbeten även om vi inte har sådana
            i dag?
          </note>
          <note>
            Vi är alltid öppna för nya förslag och idéer.
          </note>
          <note type="speaker">
            Anf. 184 EBBA HERMANSSON (SD):
          </note>
          <note>
            Fru talman! Jag vill, som brukligt är, börja med att yrka bifall
            till den reservation som finns i betänkandet.
          </note>
          <note>
            Året börjar lida mot sitt slut, och vi kan snart lägga 2020 bakom
            oss. Det har varit ett år som definierats av en pandemi som har
            satt klorna i vår värld och i vår vardag som vi känner den. Det
            finns knappt någon som inte har påverkats av pandemin, skulle
            jag tro, men som alltid är det vissa grupper som påverkas mer.
            Äldre är en sådan grupp, och det finns även andra riskgrupper.
          </note>
          <note>
            En grupp som inte brukar klassas som en klassisk riskgrupp är
            kvinnor och män som blir misshandlade av sin partner. Utökad hemmavistelse
            för dessa personer är förenad med direkt livsfara. Vi har hört
            larmen från flera olika håll det här året: Våldet i hemmen ökar
            under pandemin, precis som det har gjort under tidigare världskriser.
            Det är därför mycket bra att regeringen skjuter till mycket extra
            resurser på det här området i år.
          </note>
          <note>
            Även vi inser naturligtvis värdet av ytterligare pengar och gör
            därför satsningar på 75 miljoner kronor i vårt budgetförslag,
            vilket alltså är utöver de satsningar som regeringen redan gör.
            Detta är en satsning som jag är väldigt stolt över, vill jag säga.
            Jag är glad att vi gör den, särskilt det här mycket speciella
            året. Trots att enbart pengar aldrig kommer att kunna stoppa våld
            är det oerhört viktigt att pengar aldrig blir en tröskel som hindrar
            oss från att arbeta mot det.
          </note>
          <note>
            Det är också väldigt välkommet att det nationella kompetensteamet
            mot hedersrelaterat våld och förtryck vid Länsstyrelsen i Östergötlands
            län nu kommer att permanentas. Det är någonting som bland an dra
            vi har föreslagit under en längre tid.
          </note>
          <note>
            Fru talman! Det här är min sista jämställdhetsdebatt i riksdagen,
            och därför vill jag ta tillfället i akt att skicka med min önskelista
            till regeringen, som föredömligt nog är på plats här i dag. Det
            är en lista över saker jag gärna ser att regeringen arbetar vidare
            med. Jag är nämligen inte bara här i egenskap av politiker utan
            även som en kvinna som har vuxit upp i en generation där kvinnor
            å ena sidan har mer möjligheter än kanske någonsin förr men å
            andra sidan får utstå andra, nya typer av hot.
          </note>
          <note>
            Jag talar om hoten från dem som anser att kvinnor existerar enbart
            för att tillfredsställa andras begär. Jag talar om hoten från
            dem som tror och tycker att samtycke kan köpas för pengar. Jag
            talar om hoten från dem som anser att kvinnor ska döljas och kontrolleras
            för att inte dra skam över släkten. Jag talar om hoten från de
            företag som profiterar på sexuella övergrepp för att tjäna pengar.
            Jag talar om hoten från dem som tycker att kvinnor som talar ut
            om sexuella trakasserier borde sluta överreagera. Jag talar om
            hoten från dem som bidrar till att unga tjejer tror att smärta
            i samband med samlag är normalt. Jag talar om hoten från alla
            dem som insisterar på att leva kvar i en tid då sexism var mer
            regel än undantag. Och framför allt talar jag om hoten från dem
            som tror att vi är klara nu – att vi redan är jämställda och därför
            inte behöver göra mer.
          </note>
          <note>
            Jag skulle också vilja att regeringen utvecklade arbetet mot
            våldet i ungas parrelationer. Stiftelsen 1000 Möjligheters rapport
            om just detta är fruktansvärd men nödvändig att läsa. Om regeringen
            inte redan har tagit del av den vill jag verkligen tipsa om att
            man bör göra det.
          </note>
          <note>
            Slutligen skulle jag vilja att samtliga partier faktiskt försökte
            lägga prestigen åt sidan för ett tag och inse och erkänna att
            vår jämställdhet är värd att kämpa för – att den är viktigare
            än politiskt spel. Vi må inte vara överens, och vi kanske till
            och med direkt ogillar varandra. Men medan vi står och tjafsar
            om vem som är värst och vem som är mest si eller så växer sig
            hoten mot jämställdheten allt större, och jag tror att vi behöver
            stå enade om vi ska kunna möta dem.
          </note>
          <note>
            Detta, fru talman, är vad jag önskar mig. Sist men inte minst
            vill jag naturligtvis även önska alla en god jul och ett gott
            nytt år – med allt vad det innebär i den mycket märkliga tid vi
            lever i.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 9 Subsidiaritetsprövning av kommissionens förslag till direktiv
            om tillräckliga minimilöner i Europeiska unionen
          </note>
          <note>
            Arbetsmarknadsutskottets utlåtande 2020/21:AU6
          </note>
          <note>
            Subsidiaritetsprövning av kommissionens förslag till direktiv
            om tillräckliga minimilöner i Europeiska unionen (COM(2020) 682)
          </note>
          <note>
            föredrogs.
          </note>
          <note type="speaker">
            Anf. 185 JOHAN ANDERSSON (S):
          </note>
          <note>
            Fru talman! Jag tänkte att jag skulle hålla mitt anförande ganska
            kort.
          </note>
          <note>
            Det innevarande året har varit ett väldigt märkligt år, vilket
            många har berört. Men det demokratiska arbetet pågår, och tur
            är väl det i den här delen. Det vi har att debattera nu är den
            subsidiaritetsprövning av kommissionens förslag till direktiv
            om tillräckliga minimilöner i Europeiska unionen som arbetsmarknadsutskottet
            har hanterat.
          </note>
          <note>
            Jag börjar med att yrka bifall till arbetsmarknadsutskottets
            förslag att avge ett motiverat yttrande till Europaparlamentet,
            rådet och kommissio ­ nens ordförande. Hela utskottet anser att
            kommissionens förslag strider mot subsidiaritetsprincipen.
          </note>
          <note>
            Det finns ett väldigt starkt stöd runt om i landet för detta.
            Arbetsmarknadens parter, de politiska partierna och väldigt många
            andra stöder förslaget att lönebildning bör ske och regleras på
            nationell nivå. I Sverige har vi en lång historia av detta: Sedan
            Saltsjöbadsavtalet, som undertecknades 1938, har arbetsmarknadens
            parter ansvarat för lönebildningen. Det har tjänat oss väldigt
            väl – vi är ett av de länder i världen som har det lägsta antalet
            konflikter på arbetsmarknaden. Det är naturligtvis vällovligt
            att Europaparlamentet jobbar med att försöka få nationerna att
            hantera det här med minimilöner, men självklart behöver det avgöras
            på nationell nivå. För vår del är det extra viktigt att vi värnar
            vår partsmodell, som har tjänat oss så väl under dessa år.
          </note>
          <note>
            Med de orden, fru talman, yrkar jag bifall till arbetsmarknadsutskottets
            förslag.
          </note>
          <note type="speaker">
            Anf. 186 MATS GREEN (M):
          </note>
          <note>
            Fru talman! Det är en sak att säga att man är emot EU-förslaget
            om minimilöner men en helt annan att sedan också vara det, fru
            talman. Debattartiklar, offentliga uttalanden och skenfäktning
            är en sak, men när det gäller att med kraft och effektivitet driva
            Sveriges intresse av att sätta stopp för EU-förslag har den svenska
            regeringen och Stefan Löfven kommit till korta.
          </note>
          <note>
            Parterna på den svenska arbetsmarknaden är djupt oroade över
            förslaget och har uttryckt det upprepade gånger. Såväl LO som
            PTK och Svenskt Näringsliv har gemensamt uppmanat regeringen och
            riksdagen att mobilisera alla resurser som finns för att hindra
            att direktivet antas. Parterna har även uttalat att regeringens
            agerande i Bryssel har varit alltför avvaktande, fru talman.
          </note>
          <note>
            Ärendet i dag handlar inte om ja eller nej till minimilöner utan
            om huruvida Sveriges riksdag anser att EU alls har rätt att lagstifta
            om löne ­ frågor och lönepolitik, det vill säga om det i EU-fördragen
            över huvud taget finns så kallad rättslig grund för detta. Det
            handlar om huruvida detta förslag strider mot subsidiaritetsprincipen
            eller ej, det vill säga att EU-beslut ska fattas på den lägsta
            möjliga nivån.
          </note>
          <note>
            Jag är glad att vi nu trots allt kunde få ett enigt arbetsmarknadsutskott
            med på en linje som tydligt distanserar sig från den defensiva
            och passiva linje som regeringen driver när det verkligen kommer
            till kritan, fru talman. Medan regeringen i sitt skriftliga yttrande
            bara vågar uttala att det endast är ” tveksamt ” om förslaget
            om minimilöner är förenligt med subsidiaritetsprincipen, fru talman,
            konstaterar utskottet tvärtom utan omsvep att det inte finns några
            tveksamheter om att detta strider mot subsidiaritetsprincipen
            och att Sverige ska ge ett så kallat gult kort, det vill säga
            avfärda förslaget.
          </note>
          <note>
            Tilläggas kan, fru talman, att på samma utskottsmöte, det v ill
            säga förra tisdagen, strax efter att vi justerade just det här
            ärendet, infann sig arbetsmarknadsministern. Hon var mycket otydlig,
            milt uttryckt. Man hade även kunnat säga att hon var ovillig,
            om man ska vara lite krass, att klargöra huruvida regeringen ansåg
            att Sverige verkligen skulle visa gult kort. Detta föranledde
            givetvis ett antal frågor. Ministern klargjorde då att hon och
            regeringen var tveksamma till om man skulle visa gult kort just
            nu.
          </note>
          <note>
            Jag påstår inte, fru talman, att regeringen i hemlighet är för
            förslagen om minimilöner. Det jag däremot konstaterar är att regeringen
            så uppenbart är insnärjd och hämmad av både sitt synsätt och sitt
            defensiva agerande. Detta har drivits fram av den socialdemokratiska
            gruppen i Europaparlamentet. Men framför allt handlar det om det
            odiskutabla faktum att regeringen i allmänhet, och Stefan Löfven
            i synnerhet, själv drivit fram detta till att börja med.
          </note>
          <note>
            Hela anledningen till och förutsättningen för EU-förslaget om
            minimilöner är den så kallade sociala pelaren som antogs under
            ett toppmöte i Göteborg 2017 på initiativ av bland annat Stefan
            Löfven.
          </note>
          <note>
            De farhågor och den kritik som då framfördes från Moderaterna
            om att denna skulle leda till att EU skulle börja bestämma över
            medlemsstaterna när det gäller sociala frågor och arbetsmarknad
            – i synnerhet införandet av minimilön – avfärdade Stefan Löfven
            rakt av.
          </note>
          <note>
            Han sa att d ebatten om att makt kommer att överföras till EU
            och Bryssel är en dimridå. De som hävdar detta gör det för att
            de inte vill ha sjysta villkor och social trygghet. En felaktig
            uppgift blir inte mer sann bara för att den upprepas hur många
            gånger som helst. Det uttalade statsministern i Göteborgs-Posten
            den 17 november 2017.
          </note>
          <note>
            Fru talman! Detta är ett extremt anmärkningsvärt uttalande bland
            annat mot bakgrund av att punkten 6 i deklarationen om den sociala
            pelaren innehåller en uttrycklig hänvisning till frågan om minimilöner.
            Utkastet till direktiv om minimilöner – det som vi nu diskuterar
            – hänvisar till den deklarationen på inte ett, inte två, inte
            tre, utan på inte mindre än åtta stäl ­ len. Kopplingen mellan
            dessa båda dokument är ju glasklar för alla för ­ utom den svenska
            socialdemokratiska regeringen och statsministern.
          </note>
          <note>
            Fru talman! Sverige måste nu helt stänga dörren för alla försök
            från kommissionen att reglera lönefrågor på EU-nivå. Lönebildning
            är helt och hållet en nationell angelägenhet och ska så förbli.
          </note>
          <note>
            Förslaget om minimilöner tillsammans med en räcka andra förslag
            och initiativ från EU-kommissionen vad gäller allt från lönetransparens
            till en gemensam europeisk arbetslöshetsförsäkring riskerar att
            fullständigt preja ut den svenska partsstyrda arbetsmarknadsmodellen.
            Det gäller förslagen i sig själva men framför allt även alla de
            prejudikat i form av utslag i EU-domstolen som kommer att komma
            i spåren av allt detta.
          </note>
          <note>
            Vi har under de senaste åren sett kommissionen komma med en lång
            rad initiativ som inkräktar på Sveriges och andra medlemsländers
            ansvar på det sociala och arbetsmarknadspolitiska området. Några
            exempel är direktivet om balans mellan arbete och privatliv, direktivet
            för tydliga och förutsägbara arbetsvillkor och förordningen om
            en gemensam arbetsmyndighet. Inte heller vid de tillfällena lyckades
            regeringen värna Sveriges intressen.
          </note>
          <note>
            Fru talman! Regeringen måste nu agera aktivt på alla nivåer,
            i alla forum och i alla sammanhang för att stoppa att ett initiativ
            om minimilöner i EU blir verklighet. När det gäller förhandlingarna
            i rådet måste regering ­ en också aktivt verka för att nå en blockerande
            minoritet mot direktivförslaget.
          </note>
          <note>
            Fru talman! Låt mig avsluta med att säga att det är en sak att
            säga att man är emot EU-förslaget om minimilöner. Men det är en
            helt annan sak att sedan också vara det.
          </note>
          <note type="speaker">
            Anf. 187 LUDVIG ASPLING (SD):
          </note>
          <note>
            Fru talman! Vad ska man säga ? Det materiella innehållet i utkastet
            till direktiv om minimilöner gör mig genuint orolig. Det här är
            farligt för Sverige. Det beror framför allt på den osäkerhet den
            här typen av förslag bringar med sig.
          </note>
          <note>
            Jag är tillräckligt gammal för att komma ihåg Lavaldomen och
            hur förvånande den var. Det var få i Sverige som såg den komma
            och kunde förutse utslaget i EU-domstolen. Det är inte o möjligt
            att vi kommer att få se ett liknande fall lite längre fram om
            några år om den här rättsakten antas.
          </note>
          <note>
            Det vi debatterar här i dag är egentligen bara subsidiaritetsprövningen
            av förslaget och inte förslagets materiella innehåll. Jag vill
            säga ett par saker dels om subsidiariteten, dels om den rättsliga
            grunden och dels om hur vi har hamnat i den här situationen. Alla
            dessa tre saker är ganska viktiga.
          </note>
          <note>
            När det gäller den rättsliga grunden står det uttryckligen i
            Europeiska unionens grundlag att Europeiska unionen inte har befogenhet
            att lagstifta om minimilöner, Artikel 152 . 5, om jag inte minns
            fel.
          </note>
          <note>
            Detta är antagligen ett av de allra mest tydliga övertrampen
            av EU:s befogenhet som jag någonsin har sett. Bara på den grunden
            borde det finnas betydligt starkare protester bland vissa medlemsländer
            – Sverige är bland dem – än vad vi har sett.
          </note>
          <note>
            Den rättsliga grunden och det faktum att det brister så kraftigt
            i det hänseendet är egentligen mer beklämmande än just subsidiariteten.
          </note>
          <note>
            Om vi ska säga något om subsidiariteten har den här frågan ingen
            direkt gränsöverskridande dimension. Vi har utstationeringsreglerna
            som reglerar när en person från ett land jobbar i ett annat land.
            Vi har dessutom en situation i EU där det skiljer sig väldigt
            mycket mellan de olika länderna när det gäller hur man beslutar
            eller hur lönesättning fastställs på andra sätt, till exempel
            genom partsförhandlingar som vi gör här.
          </note>
          <note>
            Om man ser till syftet med subsidiaritetsprincipen och de reglerna
            är det ganska uppenbart att det här förslaget återigen är ett
            grovt övertramp, kanske ett av de största som jag har sett. Det
            ta har utskottet som tur är kunnat enas om. Jag är jätteglad att
            vi kunnat enas om en text. Det hade varit genuint dåligt för Sverige
            och för arbetet framöver om vi inte hade kunnat enas om en gemensam
            text.
          </note>
          <note>
            Det är viktigt att vi visar en enad front. Det får inte råda
            någon tvekan i Bryssel om att det finns gradskillnader i hur mycket
            vi motsätter oss detta förslag.
          </note>
          <note>
            Jag är glad att vi kunde enas efter lite om och men om en text.
            Jag yrkar förstås bifall till utskottets förslag att anta den
            texten som motiverat yttrande.
          </note>
          <note>
            Det finns också skäl att kritisera hur den här frågan har hanterats
            från regeringens sida. Upprinnelsen till förslaget är den sociala
            pelaren som antogs 2017 på ett toppmöte i Göteborg.
          </note>
          <note>
            Punkt 6 i den sociala pelaren säger uttryckligen att man vill
            att unionen ska gå vidare med att lagstifta på området minimilöner.
            Utkastet till direktiv å sin sida hänvisar till deklarationen
            på inte mindre än åtta platser. Det är uppenbart att det finns
            en tydlig koppling mellan de två dokumenten.
          </note>
          <note>
            När vi lyfter upp den frågan i Sveriges riksdag försvarar sig
            regeringspartierna gång på gång med: Detta är någonting som vi
            har diskuterat tidigare sedan 90-talet, 80-talet, eller vad det
            är. Det finns ingen koppling mellan just pelaren och det här förslaget.
          </note>
          <note>
            Det är uppenbart trams. När man vet att det pågår diskussioner
            inom unionen om förslag som är genuint dåliga och skadliga för
            Sverige är det regeringens uppgift att hålla de förslagen så långt
            ifrån den lagstiftande agendan som det bara går. Den ska inte
            ta initiativ till en politisk deklara ­ tion som lyfter upp just
            de förslagen på dagordning och säger: Nu är det dags att sätta
            igång med lagstiftningsarbetet. Det är precis tvärtemot hur den
            här regeringen borde ha agerat.
          </note>
          <note>
            Det finns egentligen inte så mycket mer att säga om det här.
            Subsidiaritetsprövningsfrågan och den rättsliga grunden är självklarheter
            för mig, och där är vi ganska överens. Men när det gäller regeringens
            hantering av det här finns det all anledning att vara kritisk.
          </note>
          <note type="speaker">
            Anf. 188 MARTIN ÅDAHL (C):
          </note>
          <note>
            Fru talman! Jag vill bara säga det som många har sagt här i dag:
            Just när vi har firat den stora segern för den svenska partsmodellen
            med huvud ­ delen av svenska fackföreningar och arbetsgivarna
            som har kunnat enas om ett nytt historiskt huvudavtal som moderniserar
            arbetsrätten och om ­ ställningen i Sverige är det sorgligt att
            man nu via ett direktiv från EU-kommissionen riskerar att underminera
            den svenska partsmodellen genom att över huvudet på svenska fack
            och arbetsgivare framhärda i att vilja stäl ­ la krav på minimilöner
            på EU-nivå.
          </note>
          <note>
            Fru talman! Låt mig vara tydlig. Man kan vara hur EU-vänlig som
            helst och hur engagerad som helst för ett gränsfritt Europa som
            gemensamt hjälps åt att besegra covid-19, den ekonomiska kris
            som vi har just nu och såklart klimatkrisen. Och man kan samtidigt
            utan minska tveksamhet peka ut och förkasta att EU har rätt att
            gå in i medlemsländernas lönebildning och lönevillkor, att införa
            minimilöner och att allmängiltigförklara lönesättning som förhandlas
            av två avtalsslutande parter. Det är att gå in och förstöra den
            svenska modellen.
          </note>
          <note>
            Tvärtemot vad Sverige uttryckligen har önskat har nu ändå EU-kommissionen
            gått vidare med sitt missriktade och feltänkta förslag om minimilöner.
          </note>
          <note>
            Jag vill först säga det som många har sagt: Vi varnade för detta.
            När regeringen stolt, på hemmaplan, drog ihop till Göteborgstoppmötet
            om den sociala pelaren och sa att man kunde garantera att det
            här inte skulle komma upp varnade vi just för att detta kunde
            hota den svenska modellen. Då utmålades vi och många andra som
            orimliga och alarmistiska. Men tyvärr har det nu blivit precis
            så. Den sociala pelaren har de senaste åren växt oroväckande med
            krav på allt från reseräkningar till lönereglering via byråkratiskt
            satta normer och nu till minimilöner.
          </note>
          <note>
            Därför är det inte bara för Sveriges skull, utan för EU:s egen
            skull, som vi måste stämma i bäcken. Hela idén att man kan möta
            socialt missnöje och populism – som vi har även i det här landet
            – med ökad reglering och byråkrati kring arbetsmarknaden från
            Bryssel är helt upp och ned. Det är just då EU ska göra det man
            måste göra, det gränsöverskridande, men hålla sig borta från och
            rensa bort klåfingrigheten. Detta är någonting vi kom fram till
            också i utskottet.
          </note>
          <note>
            I fallet med minimilönerna är det hela i grunden feltänkt. Det
            strider mot artikel l53.5 i fördraget, som säger att man uttryckligen
            inte har befo ­ genheter att gå in i löneförhållanden. Det strider
            också egentligen – även om det inte ingår i de prövningar som
            görs nu – mot artikel 153.1 f, som försvarar rätten att sluta
            kollektivavtal.
          </note>
          <note>
            Det är också dessa problem som har lett fram till att det nu
            görs en rättslig prövning av det här på ett antal medlemsstaters,
            bland annat Sveriges, uppmaning. Felet går ända till fördraget.
            Naturligtvis är lönebildningen i Sverige inte en primärt överstatlig
            fråga. Därför ställer jag mig självklart bakom utskottets förkastande
            av detta som förenligt med subsidiaritetsprincipen.
          </note>
          <note>
            Sverige ges ett undantag på grund av att vi är ett av de länder
            som har hög kollektivavtalsanslutning. Alla inser att vår modell
            är ett föredöme och ingenting som behöver saboteras. Men det är
            inte ett tryggt undantag. Det är inte säkert att det kommer att
            tåla en rättslig prövning i EU-domstolen, och risken finns att
            den brist på respekt som genomsyrar hela direktivet underminerar
            undantaget.
          </note>
          <note>
            Därför, fru talman, är vår linje i de följande fortsatta diskussionerna
            om direktivet om minimilöner som följer.
          </note>
          <note>
            För det första: enighet. Det är oerhört viktigt just nu för Sverige.
            Just nu finns chansen att riksdagens samtliga partier enas i motståndet
            mot detta direktiv, som de har gjort i kammaren i dag, tillsammans
            med samtliga parter på arbetsmarknaden. En sådan samling i vårt
            land bakom vår svenska modell har oerhörd vikt och kommer tveklöst
            att synas och märkas i Bryssel – om den kan bestå.
          </note>
          <note>
            Därför, herr talman, riktar jag en vädjan till mina kollegor
            från Socialdemokraterna och Moderaterna, bland annat, att se över
            sina kortsiktiga strider i frågan. Trots att vi likt Moderaterna
            inte har uppskattat regeringens historiska hantering av frågan
            vädjar jag till er att vi samlas kring en gemensam kraftfull position
            för Sverige. Därför har vi naturligtvis slutit upp bakom ett gemensamt
            ställningstagande i subsidiaritetsprövningen och sparat våra eventuella
            klagomål till ett särskilt yttrande.
          </note>
          <note>
            För det andra : Vi ska i detta första skede och på alla sätt
            och vis tillsammans med andra länder förmå kommissionen på alla
            sätt som går i den här processen att dra tillbaka sitt förslag.
            Det är en ståndpunkt vi förväntar oss att regeringen driver så
            långt det över huvud taget är möjligt, så länge det över huvud
            taget är möjligt.
          </note>
          <note>
            För det tredje: Om EU-kommissionen ändå lägger fram förslaget
            förväntar vi oss att regeringen och alla partier gör sitt yttersta
            för att alla de ändringar som går att göra i direktivet för att
            försvara den svenska modellen drivs med full kraft. Här finns
            inget utrymme för svenska förhandlare att, om olyckan trots allt
            är framme, principfast och vackert falla på sitt svärd och överlåta
            till andra att besluta över vår svenska modell.
          </note>
          <note>
            Här förväntar jag mig att vi alla jagar kommissionen och övriga
            medlemsstater efter varenda mening, varje ord och varje kommatecken
            som måste ändras för att skydda den svenska modellen.
          </note>
          <note>
            Kring detta tror jag verkligen att det finns en i botten unik
            och grundläggande enighet här i kammaren. Då finns det ingen skam
            i att för en gångs skull lägga undan stridsyxan mellan våra partier
            och i stället gemensamt, även gemensamt med våra parter på arbetsmarknaden,
            rikta vår fulla energi på att övertyga resten av EU – och gubevars
            EU-kommissionen – att stoppa detta onödiga och skadliga förslag.
          </note>
          <note type="speaker">
            Anf. 189 ALI ESBATI (V):
          </note>
          <note>
            Fru talman! Jag vill först understryka att det är glädjande att
            utskottet i sak är helt enigt i betänkandet, det vill säga att
            samtliga partier i Sveriges riksdag står bakom förslaget att riksdagen
            ska meddela EU-kommissionen och övriga EU-institutioner att kommissionens
            förslag om minimilöner strider mot subsidiaritetsprincipen. Enkelt
            uttryckt betyder det att EU lägger sig i något som EU inte bör
            lägga sig i och på ett sätt som EU enligt sina egna statuter inte
            heller får.
          </note>
          <note>
            Det konkreta resultatet i det här läget är alltså att utskottet
            föreslår riks ­ dagen att lämna ett så kallat motiverat yttrande
            till Europaparlamentets, rådets och kommissionens ordförande.
            Om tillräckligt många parlament runt om i EU gör samma sak uppstår
            ett så kallat gult kort och kommis ­ sionen måste se över sitt
            förslag. Man får väl se hur det går med den saken.
          </note>
          <note>
            I Sverige har kritiken mot förslaget varit mycket hård både från
            arbetsgivarsidan och från en samlad fackföreningsrörelse. Det
            är bra att riksdagens partier också förstår varför och agerar
            mot den lösning som EU-kommissionen har valt att gå fram med.
          </note>
          <note>
            I den här frågan har också regeringen hittills haft ett aktivt
            agerande, med kontakter som har tagits med både EU-kommissionen
            och regeringar i andra EU-länder. Det tycker jag är rimligt att
            ge regeringen ett erkännande för, även om det hittills inte har
            lett ända fram i mötet med EU:s byråkratisk-politiska maskineri.
          </note>
          <note>
            Jag får väl säga i sammanhanget att vår vän från Moderaterna
            gav en direkt felaktig bild av vad som hände på arbetsmarknadsutskottets
            möte med arbetsmarknadsministern häromsistens. Den överläggningen
            gick inte till på det sätt som Mats Green påstod. Däremot kan
            man väl säga att det fanns en del svårigheter att förstå vad Mats
            Greens kritik på detta möte egentligen gick ut på. Den osäkerheten
            kvarstod även efter att man skriftligen lämnat in ett yttrande
            angående den överläggningen. Alla kan ha en dålig dag; så kan
            det vara. Men man behöver inte för den skull ge en felaktig bild
            av saker som skedde på mötet.
          </note>
          <note>
            Hur som helst – den situation som har uppstått är förvisso ganska
            typisk för Europeiska unionens sätt att agera och fungera. Under
            lång tid har den olycksaliga kombinationen av å ena sidan en marknadsliberal
            rigiditet, å andra sidan en överstatlig distans till nationella
            demokratiska processer gjort att EU har underblåst problem med
            lönedumpning, växande ojämlikhet och undergrävda fackliga rättigheter,
            runt om i unionen. Det är alltså fullt begripligt och även välkommet
            att en motrörelse mot detta har uppstått på många håll i Europa.
            Till och med högerlutande potentater i EU – vilket torde vara
            de flesta – känner av trycket att visa handlingskraft i dessa
            frågor.
          </note>
          <note>
            Problemet blir att detta system, i motsättning till vad som förespeglades
            svenska väljare i samband med EU-folkomröstningen, ofta är alltför
            klum ­ pigt för att hantera dessa viktiga problem på ett sätt
            som fungerar i alla EU:s medlemsländer. Detta är för övrigt också
            skälet till att de så kallade garantier som det aktuella förslaget
            ska ge länder med kollektivavtalsbase ­ rade lönemodeller, i praktiken
            Sverige och Danmark, inte är några garan ­ tier. Det kommer ändå
            att kunna uppstå tolkningsfrågor, och då faller man tillbaka på
            EU-domstolens agerande för att hålla ihop regelverket i unio ­
            nen. Där finns det som bekant inga garantier för att det går som
            man har tänkt sig.
          </note>
          <note>
            Fru talman! Jag skulle ha kunnat stanna där och bara yrka bifall
            till förslaget i betänkandet, som det alltså råder enighet kring.
            Men som också framgår av dagens debatt finns det ett antal särskilda
            yttranden från de olika högerpartierna, och jag tycker att det
            finns skäl att kommentera dem här.
          </note>
          <note>
            Ett återkommande påstående är att EU-kommissionens förslag är
            en direkt följd av den så kallade sociala pelaren, som antogs
            vid ett EU-toppmöte i Göteborg 2017. Detta fortsätter att vara
            ett ganska märkligt påstående. Dels är det så att diskussionerna
            om lagstadgade minimilöner föregår processen med den sociala pelaren.
            Dels är det uttryckligen själva poängen med den sociala pelarens
            konstruktion att den inte ger EU några nya rättsliga rum. Dels
            är det i praktiken så att om EU-systemet hade agerat tidigare
            för att hjälpa till att lösa eller minska en del av de problem
            som unionens marknadsliberala grundfundament i sig själv skapar
            i många människors liv runt om i EU hade trycket för genomförande
            av ett illa genomtänkt förslag om lönesättning varit mindre. Detta
            är också något som såväl den svenska som den danska fackföreningsrörelsen
            konstaterat i sina yttranden i den här frågan.
          </note>
          <note>
            Men så har vi den mycket anmärkningsvärda skrivning som finns
            i det särskilda yttrandet från Moderaterna och Kristdemokraterna.
            ” Regeringen försvarar inte den svenska modellen när det som bäst
            behövs och vi tror inte att regeringen inser vidden av konsekvenserna
            detta kommer att få .”
          </note>
          <note>
            Jag är verkligen ingen okritisk vän av denna regerings alla ageranden
            i arbetsmarknadsfrågor eller för den delen EU-frågor. Men ganska
            häpnadsväckande är det ändå att höra just den kritiken från just
            dessa partier. Kanske våra kamrater här i kammaren har missat
            det själva, men jag har i alla fall inte glömt agerandet, både
            i regeringsställning och efteråt, gällande bland annat lex Laval.
            Där har det tvärtom varit väldigt viktigt för samma partier att
            aktivt använda EU-systemet för att angripa den svenska modellen
            på arbetsmarknaden. Där är det plötsligt viktigt att svenska fackföreningar
            inte har möjlighet att agera för att motverka dumpning av löner
            och arbetsvillkor just på det sätt som är kärnan i den svenska
            modellen, det vill säga genom avtal och möjligheten att ta strid
            för sådana avtal.
          </note>
          <note>
            Det är inte så länge sedan vi stod i denna kammare och diskuterade
            att de borgerliga partierna ville återinföra lex Laval, som alltså
            kom till med anledning av att EU-domstolen körde över den svenska
            modellen. Det var ett överraskande beslut i domstolen 2007 som
            undergrävde vår modell på ett principiellt viktigt sätt och samtidigt
            försköt praxis för miljoner arbetstagare runt om i Europa. Den
            dåvarande borgerliga regeringen passade i samband med detta på
            att genomföra till och med ännu större begränsning ­ ar av konflikträtten
            i samband med utstationering än vad EU-domstolen krävde.
          </note>
          <note>
            När det under förra mandatperioden uppstod en möjlighet att återta
            en del av manöverutrymmet för den svenska modellen ville man från
            borgerligt håll stänga den möjligheten. Då kom i stället rop på
            överstatlig hjälp att försvaga utsatta arbetares möjligheter att
            åtnjuta den solidaritet som facklig kamp överallt bygger på och
            som är en avgörande del av den svens ­ ka modellen, där staten
            håller sig undan från lönebildningen.
          </note>
          <note>
            Man skulle mot den bakgrunden kunnat tänka sig att de borgerliga
            partierna låg lite lågt med just den typen av invändningar mot
            regeringens agerande. I stället har man tänkt att anfall är bästa
            försvar, men till priset av förlorad trovärdighet i den här frågan.
            Detta kan man tycka olika saker om, fru talman, men jag väljer
            ändå att avsluta med ett glatt konstaterande av att själva beslutet
            om motiverat yttrande trots allt kan fattas i enighet.
          </note>
          <note type="speaker">
            Anf. 1 90 MATS GREEN (M) replik:
          </note>
          <note>
            Fru talman! Som alltid i budgettider är temat från Ali Esbati
            och Vänsterpartiet verklighetsförnekelse. Jag konstaterar att
            det tyvärr inte bara gäller denna vecka utan även gällde den tidigare
            veckan och de utskottsmöten vi hade då.
          </note>
          <note>
            Jag är lite förvånad över att Ali Esbati avfärdar den helt berättigade
            kritik som de fackliga organisationerna och även arbetsgivarsidan
            har riktat mot regeringen och dess defensiva inställning när det
            gäller frågor om minimilöner. Förnekar Ali Esbati också att regeringen
            i sitt yttrande om huruvida detta strider mot subsidiaritetsprincipen
            bara mäktade med att skriva att det var tveksamt om det var förenligt
            med subsidiaritetsprincipen?
          </note>
          <note>
            Ali Esbati står också här och förnekar att detta skulle ha med
            den sociala pelaren att göra. Allt detta är på något sätt oförnekliga
            faktum, så vi kommer nog inte att kunna komma vidare i den diskussionen
            utan får bara konstatera att det är just oförnekliga faktum. Men
            det vore intressant att höra en kommentar om den berättigade kritik
            som har riktats mot regering ­ en från fackliga organisationer
            i frågan.
          </note>
          <note>
            Jag skulle också vilja fråga Ali Esbati: Anser han och Vänsterpartiet
            att det direktivförslag som vi fick från kommissionen den 28 oktober
            var en delseger eller ett bakslag? Svaret på den frågan spelar
            väldigt stor roll, i synnerhet för framtiden. Är det en delseger,
            eller är det ett bakslag?
          </note>
          <note type="speaker">
            Anf. 191 ALI ESBATI (V) replik:
          </note>
          <note>
            Fru talman! Jag noterar att Mats Green inleder sin replik med
            att säga att vi befinner oss i budgettider. Det tror jag är den
            viktigaste förklaringen till att vi har denna diskussion – att
            Mats Green känner att han helst vill diskutera budgetfrågor och
            helst kanske med någon annan än mig, som ju inte står för regeringens
            budget. Men låt så vara! Nu diskuterar vi den här frågan.
          </note>
          <note>
            Min verklighetsbeskrivning från överläggningen med regeringen
            är att man själv kan läsa den avvikande mening som Moderaterna
            hade vid överläggningen. Där framgår att det är den historiska
            synen man vill diskutera. På utskottsmötet var vi alla egentligen
            överens om att man ville diskutera regeringens ståndpunkt framöver.
            Vi var eniga, men Mats Green gjorde sitt yttersta för att ändå
            försöka hitta något att bedriva oppositionspolitik runt. Gudarna
            ska veta att man har rätt till det, men det är inte så ansvarsfullt.
            Framför allt blir det konstigt om man ger en felaktig bild av
            hur det faktiskt gick till på mötet; det var mer det jag reagerade
            på.
          </note>
          <note>
            När det gäller användningen av ordet ”tveksamt” vet nog även
            Mats Green att detta är en juridisk frågeställning – så yttrar
            sig den juridiska avdelningen på Regeringskansliet. Ställningstagandet
            är att man helt enkelt tycker att detta strider mot subsidiaritetsprincipen.
            Det är det ställningstagande som också riksdagen har gjort.
          </note>
          <note>
            Är det en delseger? Nej, det är klart att det är ett bakslag.
            Det är dock bra i den processen att kommissionen har konstaterat
            att Sverige har en annan modell. Men självklart är det bara dåligt
            att man har lagt fram detta förslag, och det är vi alla eniga
            om.
          </note>
          <note type="speaker">
            Anf. 192 MATS GREEN (M) replik:
          </note>
          <note>
            Fru talman! Ali Esbati erkänner att det var ett bakslag. Men
            samtidigt anser han att regeringen strategi och linje har varit
            framgångsrik. Detta går inte ihop under några som helst omständigheter.
          </note>
          <note>
            Man kan diskutera ordet tveksamt, men vi kan också konstatera
            att Vänsterpartiet har varit minst sagt tveksamt till alla former
            av hårdare skrivningar utöver regeringsskrivningen, där man uttalar
            att det är tveksamt om detta strider mot subsidiaritetsprincipen.
            Den förbättring som gjordes av regeringens ståndpunkt i utskottet
            var inte tillräcklig men ändå en förbättring, men Vänsterpartiet
            medverkade inte till den utan var snarare tveksamt, om vi återanvänder
            det ordet.
          </note>
          <note>
            Det går alltså inte ihop att å ena sidan konstatera att kommissionens
            förslag från den 28 oktober om minimilöner var ett bakslag, å
            andra sidan konstatera att den svenska regeringens linje har varit
            framgångsrik.
          </note>
          <note>
            Fru talman! Det har den bevisligen inte varit, och det är bland
            annat det jag menar när jag nu står i ett replikskifte med Vänstern
            och diskuterar verklighetsförankring. Om det är ett bakslag, som
            Vänsterpartiet nu erkänner att det är, så har linjen kanske inte
            heller varit särskilt framgångsrik. Det är ett oförnekligt faktum.
          </note>
          <note type="speaker">
            Anf. 193 ALI ESBATI (V) replik:
          </note>
          <note>
            Fru talman! Jag är tveksam till mycket av betydligt tyngre kaliber
            i den här diskussionen.
          </note>
          <note>
            Jag är tveksam till hela EU-projektet. Jag var med och kampanjade
            för ett svenskt nej och tycker fortfarande att det hade varit
            bättre om Sverige hade röstat nej i den folkomröstningen. Jag
            är också jättetveksam till regeringens plattform att regera på.
          </note>
          <note>
            Det är uppenbart att resultatet hittills av det agerande som
            har varit är dåligt, och det är vi eniga om. Problemet är att
            Mats Green genom olika abrovinker försöker få det till att han
            hade en bättre idé om hur saker och ting skulle gå till. Men det
            har han inte.
          </note>
          <note>
            Vi får se hur det går med detta framöver. Vår inställning är
            tydlig. Det här är ett mycket dåligt förslag, och vi bör göra
            allt vi kan tillsammans för att undvika att det blir något som
            träs över huvudet på de svenska parterna. Då är det bra att regeringen
            har ett stöd för att agera så tydligt som det uttrycks i de ställningstaganden
            som har gjorts.
          </note>
          <note>
            Det är mycket möjligt att regeringen inte hade agerat så tydligt
            om det inte hade funnits ett tryck från riksdagen, men det kan
            jag inte svara på.
          </note>
          <note>
            Det finns många tillfällen där regeringen har agerat jättedåligt
            i EU-frågor. Det blir dock lite konstigt när Mats Green, som tidigare
            inte har haft så mycket emot att EU kör över den svenska modellen,
            nu kommer med denna typ av kritik – därav mina repliker.
          </note>
          <note type="speaker">
            Anf. 194 MARTIN ÅDAHL (C) replik:
          </note>
          <note>
            Fru talman! I den är frågan skulle vi inte behöva ha politiskt
            avstånd utan politisk enighet. Men det går så där. Vänsterpartiets
            ledamot har försökt hitta oenighet, och därför vill jag upprepa
            att vi kommer att göra allt, även med Vänsterpartiet, för att
            nå enighet, och vi förstår inte varför man försöker provocera
            fram motsättningar.
          </note>
          <note>
            Men för säkerhets skull ska jag passa på att ställa två frågor
            till Ali Esbati.
          </note>
          <note>
            Det faktum att ett antal rörelser i Europa, som Ali Esbati tycker
            är positiva, ifrågasätter att Sverige har rätt att ha en partsmodell
            fri från europeiska minimilöner, är det bra eller, som jag tycker,
            dåligt?
          </note>
          <note>
            Det faktum att regeringen kallade till ett toppmöte som lyfte
            upp minimilöner på EU:s agenda och otvetydigt bidrog till att
            det nu har blivit ett konkret förslag från kommissionen, är det
            bra eller dåligt?
          </note>
          <note type="speaker">
            Anf. 195 ALI ESBATI (V) replik:
          </note>
          <note>
            Fru talman! Jag har generellt inget emot oenighet, men det är
            lite lustigt att diskutera det med Martin Ådahl i just denna fråga.
            Här råkar vi inte ha ett särskilt yttrande, utan det är Centerpartiet,
            Sverigedemokraterna, Krist ­ demokraterna och Moderaterna som
            har särskilda yttranden i det betänkande vi nu debatterar. Det
            var väl det som stod i dessa särskilda yttranden som jag ville
            diskutera, och det är väl rimligt att göra det.
          </note>
          <note>
            Är det dåligt att det finns de som har kommit på att man bör
            trä en annan lönemodell över den svenska? Ja, självklart är det
            mycket dåligt. Jag försökte också i mitt huvudanförande säga vad
            det finns för systemiska grundorsaker till det, men det kan vi
            diskutera en annan gång.
          </note>
          <note>
            Var det bra att regeringen var med och arrangerade det där toppmötet?
            Jag tycker generellt att det mesta som sker inom EU är dåligt.
            Men ja, det var jättebra att vi kunde ta ett steg framåt när det
            gäller att lyfta de sociala frågorna i EU, på det sätt man gör
            i den sociala pelaren, nämligen genom att understryka att det
            man ska göra är att följa upp och säga att det är viktigt att
            till exempel adressera de lägsta lönerna men att man inte ska
            göra det genom att ge EU nya juridiska befogenheter. Det är poängen
            med hur den sociala pelaren formulerades.
          </note>
          <note>
            Diskussionen om att kunna lagstifta om minimilöner har länge
            funnits i EU, och vi har alltid tyckt att det var dåligt.
          </note>
          <note type="speaker">
            Anf. 196 MARTIN ÅDAHL (C) replik:
          </note>
          <note>
            Fru talman! Ja, det var nästan klara besked – men kanske inte
            riktigt i den sista frågan.
          </note>
          <note>
            Jag märker att det finns en viss entusiasm över den sociala pelaren
            hos er och andra. Och det var just de olika bedömningarna av riskerna
            med den sociala pelaren som ledde fram till att vi och andra sa
            ifrån då.
          </note>
          <note>
            Nu är vi tvungna att ha ett särskilt yttrande för att påminna
            om att denna process kan fortsätta. Det finns något som heter
            883 och något som heter lönetransparens i EU. Dessa har välvilliga
            motiv men går in och reglerar svensk arbetsmarknad över huvudet
            på svenska fack och arbetsgivare.
          </note>
          <note>
            Eftersom lex Laval kom upp ska jag prata ett ögonblick om den.
            För det första är det helt uppenbart en överstatlig fråga, alltså
            där EU har befogenheter. Det handlar uttryckligen om någon som
            utstationeras från en arbetsmarknad till en annan. Alltså berör
            det två länder som är med i EU. Det är en helt annan fråga än
            den vi debatterar nu, nämligen lönebildningen i Sverige på den
            svenska arbetsmarknaden.
          </note>
          <note>
            Dessutom var poängen i den frågan att man skulle respektera de
            villkor som fanns i Sverige men inte utsätta dessa människor för
            en press som gick alltför långt med blockader och liknande i en
            total brist på respekt för själva principen om utstationering.
            Det var därför denna respons kom. Bara så att det blir sagt.
          </note>
          <note>
            Det gläder mig att Ali Esbati ändå var tydlig med att det inte
            är bra att man tog upp minimilönerna. Så uppfattade jag det i
            alla fall. Vidare är det inte bra att många kraftfulla vänsterrörelser
            vill tvinga på minimilöner på svenska fackföreningar, löntagare
            och arbetsgivare.
          </note>
          <note type="speaker">
            Anf. 197 ALI ESBATI (V) replik:
          </note>
          <note>
            Fru talman! Min entusiasm för EU-systemet generellt är, till
            skillnad från Martin Ådahls, mycket begränsad. Det är en ståndpunkt
            som jag inte har haft skäl att omvärdera.
          </note>
          <note>
            Det som är diskussionen här är ju vad man kan göra för att i
            den situa ­ tion där vi befinner oss, där flaggan hänger här i
            kammaren och Sverige är medlem i EU, försöka göra det så bra som
            möjligt. Där är vi överens om vissa saker, till exempel att det
            är dåligt att man lägger fram ett direktiv ­ förslag som undergräver
            den svenska lönebildningsmodellen. Andra saker är vi inte överens
            om. Så ska det vara, och så kommer det att vara.
          </note>
          <note>
            När det gäller lex Laval påpekade jag att det problematiska är,
            utöver själva sakfrågan, att man där inte kände att det var något
            problem att liera sig med arbetsgivarorganisationerna för att
            få EU:s regelverk att ändra för ­ hållanden när det gäller lönebildning
            och relationerna mellan parterna på den svenska arbetsmarknaden.
            Där står Martin Ådahl uppenbarligen fort ­ farande kvar. Det är
            bra att fler känner till det eftersom det har nog så stora effekter
            på hur man ser på svensk arbetsmarknad i framtiden både i utsta
            ­ tioneringshänseende och mer generellt.
          </note>
          <note>
            Jag väljer ändå att vara glad över att vi är överens om att det
            är viktigt att agera mot den specifika utformningen av EU-regleringar
            som riskerar att få negativa effekter för svensk lönebildning.
          </note>
          <note type="speaker">
            Anf. 198 DÉSIRÉE PETHRUS (KD):
          </note>
          <note>
            Fru talman! I utlåtandet om en subsidiaritetsprövning av kommissionens
            förslag till direktiv om tillräckliga minimilöner i Europeiska
            unionen föreslår utskottet ett motiverat utlåtande som vi står
            bakom.
          </note>
          <note>
            Bedömningen från utskottet är att förslaget strider mot subsidiaritetsprincipen.
            Det är den princip som ska ge vägledning på vilken nivå ett beslut
            ska fattas. Vi anser definitivt att frågor om löner enligt fördraget
            hör hemma på nationell nivå.
          </note>
          <note>
            Vi kristdemokrater är starkt kritiska till kommissionens förslag,
            som otvetydigt saknar rättslig grund och som helt och hållet omfattar
            åtgärder som ska hanteras på nationell nivå. Eftersom vi ser stora
            fördelar med ett enigt utskott för ett motiverat yttrande till
            EU-kommissionen i subsidiaritetsprövningen har vi valt att ställa
            oss bakom det motiverade yttrandet. Däremot har vi ett särskilt
            yttrande som jag vill säga lite om. Det rör en fråga som flera
            har varit inne på.
          </note>
          <note>
            Vi vill i yttrandet framhålla att vi alltjämt är mycket kritiska
            till reger ­ ingen, som har varit pådrivande i antagandet av den
            sociala pelaren för sociala rättigheter. Att EU:s medlemsländer
            2017 undertecknade pelaren har lett till en rad rättsligt bindande
            initiativ från kommissionen på det sociala och arbetsmarknadspolitiska
            området. Flera av förslagen är numera antagna och utgör redan
            rättsligt bindande rättsakter. Detta var något som vi kunde förutse
            redan från början, och vi kan inte annat än beklaga att regeringen
            inte såg det komma. Vi påpekade detta för regeringen, som blundade
            och valde att inte lyssna. En socialdemokrat som tidigare hade
            varit statsråd, Allan Larsson, hade varit med och tagit fram förslaget.
            Man förblindades nog av de fina orden i den sociala pelaren, som
            är vällovliga, men där vi tydligt kunde se att de skulle innebära
            en hel del ingrepp i vårt nationella självbestämmande.
          </note>
          <note>
            Förslaget om minimilöner är ett direkt resultat av pelaren, och
            vi är oroade över den utveckling som den sociala pelaren innebär.
          </note>
          <note>
            Vi är vidare starkt kritiska till regeringens oförmåga och dubbla
            bud ­ skap när det gäller förslaget om minimilöner. Regeringens
            strategi för att motverka förslaget har trots regeringens redovisade
            förhoppningar om motsatsen uppenbarligen misslyckats. Regeringen
            försvarar inte den svenska modellen när den behövs som bäst, och
            vi tror inte att regeringen inser vidden av konsekvenserna. Förutom
            att den sociala pelarens olika initiativ riskerar att undergräva
            den svenska arbetsmarknadsmodellen där arbetsmarknadens parter
            förhandlar om villkor på arbetsmarknaden, öpp ­ nar de för att
            EU även fortsättningsvis kommer att bortse från den nationel ­
            la kompetensen på det socialpolitiska och arbetsrättsliga området.
          </note>
          <note>
            Häromdagen åkte statsministern ned till EU och skulle då fatta
            beslut om att driva en hälsounion. Min fråga till statsministern
            var då om detta kan riskera att bli som den sociala pelaren, det
            vill säga att plötsligt kommer EU att mer ingripa i våra sjukvårdspolitiska
            system. Han sa att det absolut inte var målet. Jag vet inte. Jag
            tror att vi måste vara mer vaksam ­ ma och tydliga gentemot EU
            om vad dess befogenheter egentligen handlar om.
          </note>
          <note>
            Regeringen tror att den kan exportera den svenska arbetsmarknads
            ­ modellen, men det är något som alla medlemsländer måste fatta
            beslut om på nationell nivå. Vi vet att partssamarbetet inte fungerar
            i många EU-länder. Vi besökte till exempel Grekland för något
            år sedan, och vi fick höra att parterna över huvud taget inte
            hade något samarbete. Detta kan inte EU lösa, utan vi måste inse
            att EU har sina begränsningar – och ska så ha. Vi kan däremot
            stötta andra länder som vill lära av vår modell, men det sker
            i det traditionella arbetet med erfarenhetsutbyte – inte via lag
            ­ stiftning.
          </note>
          <note>
            Fru talman! Nu måste regeringen försöka vara tydlig i arbetet
            framåt för att stoppa förslaget om ett rättsligt bindande förslag
            och värna den svenska arbetsmarknadsmodellen. Regeringen måste
            vara tydlig med att EU inte har befogenheter att fastställa lönenivåer
            i medlemsstaterna. EU borde inte förhandla om direktivet innan
            de nationella parlamentens granskning i subsidiaritetsfrågan är
            slutförd och rådets rättstjänst har ut ­ talat sig i frågan.
          </note>
          <note>
            Om kommissionens direktivförslag därefter ändå skulle kvarstå
            har vi sagt i arbetsmarknadsutskottet att det krävs ett aktivt
            agerande från reger ­ ingen för att säkerställa att förslaget
            utformas på ett sätt som respekterar vårt nationella system och
            arbetsmarknadens parters autonomi. Detta innebär bland annat att
            ett förslag inte får leda till krav på att Sverige inför allmängiltigförklarade
            kollektivavtal eller lagstadgad minimilön.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 199 MALIN DANIELSSON (L):
          </note>
          <note>
            Fru talman! Alltför många inom EU har inte en lön som går att
            leva på. Att lyfta fler ur fattigdom är bra för hela unionen.
            Men att göra det genom tvingande direktiv är inte rätt väg att
            gå. Lönebildning är nationell kompetens, och ska vara nationell
            kompetens. Därför står också Liberalerna bakom utskottets ställningstagande
            vad gäller subsidiaritetsprövning av förslaget om minimilöner.
          </note>
          <note>
            Tro det eller ej, debatten i dag till trots, är det faktiskt
            ett enigt utskott som står bakom utlåtandet. Vi, precis som övriga
            i utskottet, förväntar oss att regeringen med kraft driver frågan
            i EU-samarbetet och följer den svenska linjen och den svenska
            ståndpunkten.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 10 Ekonomisk trygghet vid ålderdom
          </note>
          <note>
            Socialförsäkringsutskottets betänkande 2020/21:SfU2
          </note>
          <note>
            Utgiftsområde 11 Ekonomisk trygghet vid ålderdom (prop. 2020/21:1
            delvis)
          </note>
          <note>
            föredrogs.
          </note>
          <note type="speaker">
            Anf. 200 MARIA MALMER STENERGARD (M):
          </note>
          <note>
            Fru talman! Tack, alla föregående talare, för att vi i socialförsäkringsutskottet
            får nöjet att tillbringa kvällen här i kammaren!
          </note>
          <note>
            Fru talman! Tre och en halv timme – med så mycket ökar medellivslängden
            varje dygn. Det är nästan hisnande att ta in att ett barn som
            föds i dag lever i snitt tre och en halv timme längre än ett barn
            som föddes i går.
          </note>
          <note>
            Det är glädjande att vi lever allt längre och att vi är allt
            piggare. Men det är också en utmaning för vårt pensionssystem,
            som är det vi debatterar här i dag.
          </note>
          <note>
            För moderaterna är grundprincipen att det ska löna sig att jobba.
            Men det ska också löna sig att ha jobbat. Därför måste vi stärka
            pensionerna för dem som har jobbat och slitit ett helt liv. Det
            går att göra på olika sätt.
          </note>
          <note>
            Vill man ha förändringar på kort sikt, här och nu, ska man genomföra
            förändringar i statens budget. Antingen skjuter man till pengar,
            som vi nu gör med ett pensionstillägg, eller också sänker man
            skatten för pensio ­ närer, som vi moderater också gör.
          </note>
          <note>
            Regeringen har i sin budget för nästa år valt att sänka skatten
            bara för den halva av pensionärskollektivet som tjänar allra mest.
            Den så kallade pensionärsskatten avskaffas alltså inte av regeringen
            under den här man ­ datperioden, trots att Socialdemokraterna
            lovade att göra det under man ­ datperioden både inför valet 2014
            och inför valet 2018 och trots att januari ­ avtalet slog fast
            att klyftan skulle vara borta redan 2020. Det är mycket lättare
            att lova än att infria löften.
          </note>
          <note>
            I Moderaternas budgetmotion föreslår vi att skatten sänks för
            alla som tjänar minst 13 000 kronor per månad. På en genomsnittspension
            sänks skatten med Moderaternas förslag med 300 kronor per månad,
            och vi före ­ slår skattesänkningar upp till maximalt 550 kronor
            på högre pensioner. Moderaternas skattesänkning är alltså fyra
            gånger så stor som regeringens skattesänkning – nära 10 miljarder
            kronor.
          </note>
          <note>
            De moderata skattesänkningarna skulle göra att det inte längre
            skulle finnas någon skillnad i beskattning mellan pensionärer
            och dem som jobbar. Vi sluter alltså skatteklyftan helt mellan
            dem som jobbar och dem som har jobbat, för det är rätt och rättvist.
          </note>
          <note>
            Rättvisa handlar också det så kallade respektavståndet om. Det
            ska synas i pensionen om man hela livet har ställt klockan, fixat
            matlådan och sömndrucken tagit sig till jobbet. I dag är det alldeles
            för liten skillnad mellan den som har jobbat ett helt liv med
            låg lön och den som inte har jobbat alls.
          </note>
          <note>
            I vår budget föreslår vi därför att man tar bort det undantag
            som finns i garantipensionen och som gör att de som kommer hit
            som invandrare inte behöver kvalificera sig till systemet. Samma
            regler ska gälla för alla, för det är rätt och rättvist.
          </note>
          <note>
            Fru talman! Ska vi på sikt få robusta pensioner som speglar livsinkomsten
            och som kan hantera ökningen i medellivslängd, då krävs det långsiktiga
            förändringar i pensionssystemet och inte bara i statsbudgeten.
            De frågorna hanteras av Pensionsgruppen.
          </note>
          <note>
            För oss moderater är det viktigt att förändringar i pensionssystemet
            görs med bred förankring i Pensionsgruppen. Pensionsgruppen garanterar
            en stabilitet över tid som gynnar framtidens pensionärer. Just
            pensionerna lämpar sig väldigt illa för kortsiktiga politiska
            beslut. Pensionsgruppen får därför aldrig bli en arena för politiskt
            spel. Det drabbar bara framtidens pensionärer.
          </note>
          <note>
            För att stärka pensionerna behövs en rad åtgärder som vi just
            nu jobbar med i Pensionsgruppen.
          </note>
          <note>
            Det handlar bland annat om att värna valfriheten och tryggheten
            i premiepensionssystemet, där en god ekonomisk utveckling kan
            göra stor skillnad.
          </note>
          <note>
            Det handlar om att göra det enklare för dem som vill och kan
            att jobba längre. Men då måste också arbetsmiljön stärkas så att
            vi orkar med.
          </note>
          <note>
            Det handlar om att motverka åldersdiskriminering, så kallad ålderism.
            Med tanke på hur gamla vi blir i Sverige är det märkligt hur snabba
            vi är att bortse från den rutin och kompetens som följer med ålder
            och livserfarenhet.
          </note>
          <note>
            Vi måste också sätta ljuset på jämställdheten. En starkt bidragande
            orsak till skillnaderna i pensioner mellan kvinnor och män är
            att kvinnors karriärer fortfarande år 2020 till viss del tenderar
            att stanna upp när det första barnet har fötts. Fram till dess
            är vi väldigt jämställda, både i lön och i karriär, men sedan
            händer något. Vi kvinnor är generellt sett hemma längre tid med
            barnen och tar större ansvar för vab. Det hämmar våra karriärer,
            vilket också får effekter på våra pensioner och vår ekonomiska
            självständighet som seniorer.
          </note>
          <note>
            De var några av alla de frågor som vi jobbar med. De är otroligt
            viktiga, men jag vill återigen betona hur viktigt det är med bred
            samsyn och förankring i Pensionsgruppen.
          </note>
          <note>
            Fru talman! Moderaternas budgetförslag är en sammanhållen helhet,
            och eftersom riksdagen i rambeslutet har ställt sig bakom regeringens
            ramar deltar vi inte i det aktuella beslutet utan hänvisar till
            vårt särskilda yttrande.
          </note>
          <note type="speaker">
            Anf. 201 JENNIE ÅFELDT (SD):
          </note>
          <note>
            Fru talman! För Sverigedemokraterna är det viktigt att varje
            person som uppnår pensionsålder inte ska behöva nöja sig med en
            pension motsvarande det så kallade existensminimum. Svenska pensionärer
            ska inte ständigt behöva oroa sig för hur de ska klara kostnaderna
            fram till nästa utbetalning.
          </note>
          <note>
            Ingen person ska heller behöva arbeta långt över pensionsåldersnivå
            för att övergången mellan lön och pension ska bli ekonomiskt hållbar.
            Det är en viktig fråga att se till att skyddsnäten är så täckande
            att begreppet fattigpensionär inte längre existerar.
          </note>
          <note>
            För Sverigedemokraterna är pensionspolitiken en prioriterad fråga.
            Den ekonomiska tryggheten har för våra äldre tyvärr gått i fel
            riktning under en längre period. I tidningen Senioren kan vi i
            en artikel från september läsa att en allt större grupp pensionärer
            löper risk för fattigdom. Jämfört med våra grannländer har vi
            en oacceptabelt hög andel fattiga pensionärer.
          </note>
          <note>
            Därför har vi valt att satsa totalt 3,4 miljarder kronor mer
            än regeringen inom utgiftsområde 11 under den kommande budgetperioden.
            Då ramarna redan är satta framför vi våra budgetförslag i detta
            betänkande i ett särskilt yttrande.
          </note>
          <note>
            Den grupp som har lägst pension utgörs främst av kvinnor. Ofta
            har de arbetat deltid eller varit hemma och tagit hand om barn,
            eller också är de av andra skäl såsom sjukdom eller skador i dag
            beroende av garantipen ­ sionen och har en pension som knappt
            går att leva på.
          </note>
          <note>
            För den kommande budgetperioden har vi därför lagt ett förslag
            på en höjning med 800 kronor av garantipensionen, som då totalt
            landar på 1 000 kronor med regeringens tidigare höjning med 200
            kronor. Avsikten med detta är att stärka ekonomin för de mest
            utsatta pensionärerna.
          </note>
          <note>
            Förutom att höja garantipensionen för de mest utsatta samt sänka
            skatten finns det andra åtgärder vi vill göra som kanske sträcker
            sig något utöver våra satsningar i utgiftsområde 11 men likväl
            är viktiga för en stärkt pension som helhet.
          </note>
          <note>
            Vi anser att pensionen i dag är för låg för den som arbetat och
            slitit i hela sitt liv. Vi vet att målbilden om 80 procent av
            slutlönen i pension är något som få erhåller. Därför påkallar
            pensionsproblemet både kortsiktiga och långsiktiga åtgärder.
          </note>
          <note>
            Pensionssystemet är inte långsiktigt finansiellt hållbart i den
            meningen att medborgarna inte får en tillräckligt hög pension
            mätt som andel av slutlönen. Vi menar att det ska finnas ett så
            kallat respektavstånd och göras skillnad på pensionen om en person
            har arbetat i hela sitt liv eller inte arbetat alls.
          </note>
          <note>
            Fru talman! Sverigedemokraterna är kritiska till den kvalificerings
            ­ regel inom garantipensionen som finns i dag. Den innebär att
            invandrare som beviljats uppehållstillstånd genom flyktingskäl
            eller övrigt skydds ­ behov kan tillgodoräkna sig tid i hemlandet
            vid avgörande av garantipen ­ sionens storlek. Vi anser att samma
            regler ska gälla för alla som bor här och att det är tiden i Sverige
            som ska tillgodoräknas. Detta innebär en besparing på 800 miljoner
            kronor inom garantipensionen.
          </note>
          <note>
            Fru talman! Alla förbättringar av pensionen är bra, och det är
            positivt att regeringen stärker pensionen genom pensionstillägget.
            Vi står bakom detta i vår budget. Frågan är bara om det är en
            långsiktigt hållbar lösning.
          </note>
          <note>
            Sverige har en av världens högsta skatter, och jag tror att de
            flesta som bor här är positiva till att betala skatt om man vet
            att det verkligen går till en hållbar och generös välfärd. Vår
            gemensamma skattekaka ska fördelas på ett sätt som är värdigt
            människor som bor här, bland annat dem som nått ålderdom. Därför
            har vi länge drivit på för att den så kallade pensio ­ närsskatten
            ska tas bort och att pensionen ska betraktas som uppskjuten lön.
            Det är bra att också regeringen äntligen börjat inse detta och
            tagit steg i den riktningen.
          </note>
          <note>
            Fru talman! Jag vill avsluta detta anförande med en varm hälsning
            till alla som tar ett stort ansvar under denna pandemi, i synnerhet
            till er äldre som isolerar er för att undvika att bli smittade.
            Vår kamp för en bättre ekonomisk situation, minskad smittspridning
            på våra äldreboenden och en på alla sätt mer värdig pension och
            livssituation på ålderns höst kommer att fortsätta.
          </note>
          <note type="speaker">
            Anf. 202 TERESA CARVALHO (S) replik:
          </note>
          <note>
            Fru talman! Det här året har regeringen sett till att utifrån
            den överenskommelse som slöts i Pensionsgruppen höja grundskyddet
            med upp till en bit över 1 000 kronor i månaden för de pensionärer
            som har det sämst ställt – ett betydande tillskott för dem som
            har vridit och vänt på varje krona för att ha råd att köpa julklappar
            till barnbarnen.
          </note>
          <note>
            I opposition hör det väl lite grann till att bjuda över. Jag
            förstår att det är i den andan som Jennie Åfeldt och Sverigedemokraterna
            föreslår en ytterligare höjning av garantipensionen med 800 kronor.
            Jag noterar dock samtidigt att Jennie Åfeldt inte är lika angelägen
            om att berätta att de samtidigt vill sänka bostadstillägget. Dessutom
            får deras förslag till följd att det blir mindre lönsamt för den
            som arbetat och slitit ett helt arbetsliv.
          </note>
          <note>
            Fru talman! Jag är lite intresserad av att höra vad Jennie Åfeldt
            har att säga om dessa båda delar.
          </note>
          <note type="speaker">
            Anf. 203 JENNIE ÅFELDT (SD) replik:
          </note>
          <note>
            Fru talman! Tack för frågan, ledamoten! Det är så här att det
            är inte jag som har dessa frågor. De är inte mina. Jag har ställt
            upp för en partikamrat som inte kunde vara med i dag. Jag ber
            alltså om ursäkt om jag inte kan ge ett svar.
          </note>
          <note type="speaker">
            Anf. 204 TERESA CARVALHO (S) replik:
          </note>
          <note>
            Fru talman! Då ska jag inte ta alltför mycket tid med det här
            replikskiftet. Vi kanske kan få svar i ett annat forum.
          </note>
          <note type="speaker">
            Anf. 205 IDA GABRIELSSON (V):
          </note>
          <note>
            Fru talman! Pensionärerna har fått stå tillbaka i år. Coronapandemin
            har lett till att 70-plussares liv kraftigt begränsats. Kanske
            firas julen ensam. En del kanske deltar i gemenskapen digitalt
            via nätet. Andra har inte den förmånen.
          </note>
          <note>
            För flera av oss blir det ett helt annorlunda firande i år. Vid
            många julbord kommer mor- och farföräldrar att vara saknade.
          </note>
          <note>
            Skillnaden människor emellan fortsätter att växa, inte minst
            med regeringens och samarbetspartiernas förslag till budget. Vi
            blir allt äldre, sägs det, men det gäller inte alla. Vi kommer
            inte att dö samtidigt, du och jag. De ökade klasskillnaderna har
            lett till att korttidsutbildade kvinnors förväntade livslängd
            till och med sjunker. För våra coronahjältar som jobbar i vården
            och omsorgen innebär den höjda pensionsålder som nu börjar gälla
            att de får jobba en allt längre del av sina allt kortare liv.
          </note>
          <note>
            Och låt oss säga som det är: Hur kan en höjd pensionsålder genomföras
            när kroppen för många av dem som jobbar inom dessa branscher inte
            ens håller till 65? Tendensen är i dag precis tvärtom: Arbetslivet
            blir allt tuf ­ fare, och fler bestämmer att de måste gå i pension
            tidigare trots att det ekonomiskt är mycket ogynnsamt. Det borde
            man ta tag i.
          </note>
          <note>
            Fru talman! Pensionssystemet funkar inte, inte för att pensionsåldern
            har varit för låg utan för att pensionerna är för låga. Var fjärde
            person får ångest av att få hem det orangefärgade kuvertet, och
            13-åringar känner att de måste börja spara till sin pension. Det
            är en befogad oro. De som går i pension i dag kommer endast att
            få halva slutlönen.
          </note>
          <note>
            Fru talman! Varför är det alltid de äldre som ska få det sämre?
            De som har slitit och byggt landet får betala när de som har vill
            ha ännu mer. Det är skamligt.
          </note>
          <note>
            Vi svenskar arbetar i dag längst i hela EU. Samtidigt ligger
            vi i botten när det gäller nivån på pensionerna. Vi har störst
            andel fattigpensionärer i Norden. Nära hälften av alla kvinnor
            som är ålderspensionärer i dag har del av garantipensionen, alltså
            det lägsta skyddet som finns.
          </note>
          <note>
            Den höjda pensionsåldern kommer inte heller att betala sig i
            pensionskuvertet för den som jobbar som exempelvis undersköterska.
            Den kommer knappt att märkas i plånboken. Enligt Kommunals beräkningar
            ger varje enskilt arbetat år efter 66 års ålder bara ungefär 150
            kronor mer i månaden för deras medlemmar.
          </note>
          <note>
            Orsaken till att vi har den här situationen är att systemet är
            underfinansierat. Det är huvudorsaken till att vi har så låga
            pensioner. Det har en betydligt större påverkan än pensionsåldern.
            Det är därför du kan arbeta ett helt liv och ändå få en pension
            som inte är mer än hälften av din lön.
          </note>
          <note>
            Vänsterpartiet vill att inbetalningarna till pensionssystemet
            höjs. Skatten ska också vara lika oavsett vad inkomsten kallas.
            Straffskatten som pensionärerna i dag betalar ska bort, och skatteklyftan
            mellan pensionärer och andra löntagare ska slutas. Det måste gå
            att leva på sin pension efter ett helt arbetsliv.
          </note>
          <note>
            Fru talman! Över 300 000 svenska pensionärer riskerar att hamna
            under EU:s fattigdomsgräns. Varannan kvinna som jobbat hela sitt
            yrkesliv får så låg pension att hon har garantipension. Garantipensionen
            är i dag konstruerad så att de som lever på den halkar efter den
            övriga befolkningen. Sedan garantipensionen infördes 2003 har
            pensionärer med garantipension i genomsnitt haft en real inkomstökning
            på 15 procent, att jämföra med 45 procent för förvärvsarbetare.
          </note>
          <note>
            Fru talman! Det är människor vi pratar om. I Expressen för ett
            tag sedan beskrev några pensionärer hur deras vardag ser ut:
          </note>
          <note>
            Jag har inte råd att äta fisk, säger Jeniffer, 66.
          </note>
          <note>
            Julklappar till barnbarnen köper jag bara vart femte år.
          </note>
          <note>
            Jag önskar att jag kunde ha lite roligt för mina pengar, inte
            bara överleva, säger Kerstin, 66.
          </note>
          <note>
            Fru talman! Regeringen skapar ökad ojämlikhet. Samtidigt som
            man gör på tok för lite för pensionärerna sänker man nämligen
            skatterna för de redan rika. Att ta bort värnskatten kostar drygt
            6 miljarder per år. För bara lite drygt halva den summan hade
            man kunnat bifalla vårt förslag – men nej. I stället väljer regeringen
            att fortsätta ge till dem som har de allra högsta inkomsterna.
          </note>
          <note>
            De nya skattesänkningarna för i år är enorma. Men pensionärerna
            får vänta. Hela straffskatten tas inte bort. I stället väljer
            januaripartierna till exempel att lägga den summan, och faktiskt
            lite till, på en nedsättning av arbetsgivaravgiften för alla unga
            mellan 19 och 23. Enligt alla bedömare är detta rena slöseriet.
            Inte ett jobb till kommer det att skapa, pengarna går i sjön och
            de äldre får stå tillbaka. Men man måste ju prioritera.
          </note>
          <note>
            Jag tror nog, fru talman, att om man skulle fråga ungdomarna
            själva skulle de hellre se att mormor och morfar fick det bättre
            ställt. Det tycker nog alla, utom möjligen Sveriges riksdag och
            McDonalds restaurangkedja. För dem blir det julafton varje dag
            de kommande åren.
          </note>
          <note>
            Fru talman! Varje pensionär ska ha råd att leva gott – julklapp
            till barnbarnen, den extra guldkanten till sig själv, äta lite
            godare mat, leva och inte bara överleva. Endast det bästa är gott
            nog åt pensionärerna.
          </note>
          <note>
            Vänsterpartiet vill höja pensionerna. Vi vill ha ett annat, rättvist
            pen ­ sionssystem. Vi ser regeringens liggande förslag om att
            tillskjuta en slant till pensionen som någonting bra. Men det
            bevisar också det vi länge har sagt, nämligen att systemet inte
            fungerar. Det måste göras om. Höj inbetal ­ ningarna till systemet
            och se till att det blir en rimlig fördelning mellan pensionärer,
            är vad vi föreslår.
          </note>
          <note>
            Vänsterpartiet gör inte skillnad på pensionärer och pensionärer,
            och därför föreslår vi givetvis också att ersättningen höjs och
            att straffskatten tas bort för landets så kallade sjukpensionärer,
            alltså de som har sjukersättning. Dessutom ska även de såklart
            omfattas av det höjda taket i bostadstillägget.
          </note>
          <note>
            Fru talman! Vi vill höja garantipensionen med 800 kronor per
            månad i ett första steg. Det kommer framför allt att gynna arbetarkvinnor.
            Vi får höra att det är dåligt för att respektavståndet inte upprätthålls.
            Men det avståndet kan man väl inte upprätthålla genom att de som
            har det sämst får ännu mindre? Det är inte en klok politik. Det
            är inte att ta ansvar. Kvinnor som har jobbat deltid för att ta
            hand om barn och familj ska inte behöva betala ett högt pris för
            det.
          </note>
          <note>
            Vänsterpartiet är här oenigt med bland annat Kristdemokraternas
            partiordförande som säger om kvinnor som har jobbat deltid och
            får lägre pension : ”Gör andra val, få annat resultat . ”
          </note>
          <note>
            Fru talman! Sångtexten går: ”Så l åt de sista ljuva åren bli
            de bästa i vårt liv .” Men det gäller inte alla. Vänsterpartiet
            vill ändra på det. Jag hänvisar till vårt särskilda yttrande.
          </note>
          <note type="speaker">
            Anf. 206 HANS EKLIND (KD):
          </note>
          <note>
            Fru talman! En bra pension för både dagens och framtidens pensionärer
            – det är vad Kristdemokraternas politik syftar till. Hur vi tänker
            att vi ska kunna genomföra detta redovisas bättre i Kristdemokraternas
            partimotion än vad jag kan göra under de få minuter som jag tänkte
            uppehålla er här.
          </note>
          <note>
            Vi har även ett särskilt yttrande som jag hänvisar till, och
            det beror på att vi inte deltar i det beslut som fattas i och
            med att våra egna ramverk för budgeten redan har fallit.
          </note>
          <note>
            För oss kristdemokrater har pensionärernas ekonomi alltid varit
            ett prioriterat område. Möjligheten att som senior få leva ett
            aktivt och tryggt liv har många gånger med just ekonomin att göra.
            Under alliansregeringarna förhandlade vi fram fem sänkningar av
            skatten på pensioner och därutöver tre höjningar av bostadstillägget
            för pensionärer.
          </note>
          <note>
            Vi kristdemokrater har sedan, i budget efter budget, lagt fullt
            ut finansierade förslag som visar hur man kan ta bort skillnaden
            mellan skatt på arbete och skatt på pension – i motsats till regeringens
            förslag där denna skillnad fortfarande kvarstår.
          </note>
          <note>
            Tillsammans med Moderaterna och med stöd av Sverigedemokraterna
            såg vi till att alla pensionärer, inte bara de med en pension
            över 17 200 kronor, fick del av skattesänkningar genom budgeten
            2019. I samma budget satte vi också stopp för den särskilda löneskatt
            för äldre som infördes av Löfvenregeringen, alltså extraskatten
            för de seniorer som kan och vill fortsätta jobba som sjuksköterskor,
            lärare och så vidare.
          </note>
          <note>
            Vi vill gå vidare och införa något som vi kallar för förstärkt
            jobbskatte ­ avdrag för dem som är 69 år och äldre. Det innebär
            att vi ser till att den som kan och vill jobba i den åldern får
            1 000 kronor mer i plånboken vid en månadsinkomst om 20 000 kronor.
            Vi tror att det är viktigt att man skickar tydliga signaler om
            att svensk arbetsmarknad behöver seniorerna. Vi behöver uppmuntra
            dem, och det är också det som skattelättnaden syftar till.
          </note>
          <note>
            Fru talman! Jag konstaterar att det är lätt för den som vill
            att se och kontrollera att kristdemokrater prioriterar de äldres
            situation, inte bara när det är valrörelse.
          </note>
          <note>
            Fru talman! Jag tänkte uppehålla mig vid det här med jämställda
            pen ­ sioner. Det är viktigt. Det är ett faktum att dagens kvinnliga
            ålderspensio ­ närer i regel har lägre pensioner än männen. Det
            tittar vi nu på i Pensions ­ gruppen.
          </note>
          <note>
            Samtidigt finns de som tror att kvotering av föräldraledigheten
            skulle kunna vara en lösning. Problemet är att det inte stämmer.
            I dessa coronatider är det många nyheter som inte uppmärksammas,
            så ock en rapport från KPA Pension som släpptes för nästan exakt
            en månad sedan. Där visar KPA att reformen, även i ett parhushåll
            där makarna delar nästan exakt lika på föräldraledigheten, inte
            leder till jämställda pensioner. KPA konstaterar i sin utvärdering
            av reformens effekter att de är små, särskilt på den framtida
            ålderspensionen.
          </note>
          <note>
            Allt det här beror på att det ekonomiska utfallet för kvinnor
            blir alldeles för litet även om de tar ut väldigt mycket mindre
            av föräldraledigheten. Det beror på att det inte får någon effekt
            på löneinkomsten. KPA konstaterar att vill vi ha jämställda pensioner,
            och det vill väl alla i den här kammaren, tror jag, måste vi se
            till att löneinkomsten påverkas.
          </note>
          <note>
            Fru talman! Jag vill passa på att nämna tre förslag som vi kristdemokrater
            driver på för och som skulle leda till mer jämställda pensioner.
          </note>
          <note>
            Sedan 1999 finns i pensionssystemet, tack vare ett initiativ
            från oss kristdemokrater, en rätt att tillgodoräkna sig pensionsrätt
            för så kallade barnår. Vi vill utöka dagens gräns på fyra år till
            fem år för den förälder som haft en lägre inkomst. Dessa är oftast
            kvinnor. Vi vet också att många i dag fortsätter att jobba deltid
            även efter barnets fyraårsdag. Kvinnorna är överrepresenterade,
            så även här skulle kvinnorna få en bättre pension.
          </note>
          <note>
            Vi vill också stärka pensionsrätten. Vi vill höja dagens 75 procent
            till 85 procent när det gäller den generella jämförelseinkomsten.
            Det skulle hjälpa dem med lägst inkomster att få en bättre och
            högre pensionsrätt.
          </note>
          <note>
            Pensionsmyndigheten har kikat på de här två förslagen och konstaterar
            att gapet mellan mäns och kvinnors intjänande till den allmänna
            pensionen faktiskt minskar med de här förslagen.
          </note>
          <note>
            Det tredje förslaget är att vi vill att premiepensionen med automatik
            ska delas lika mellan föräldrar så länge de har gemensamma barn
            som inte har fyllt tolv år. Vill man inte dela den lika får man
            ansöka om detta. Egentligen blir det alltså precis tvärtom mot
            hur det fungerar i dag.
          </note>
          <note>
            Fru talman! Kristdemokraternas budgetalternativ när det gäller
            detta utgiftsområde innebär också att vi tar bort undantagsregeln
            för flyktingar och andra skyddsbehövande vad gäller kvalificering
            till garantipension. Vi har också en förstärkning av ekonomin
            för pensionärer med små margina ­ ler genom att vi finansierar
            en höjning av taket i bostadstillägget till pen ­ sionärer till
            7 500 kronor för ensamstående och 3 750 kronor per person för
            sammanboende.
          </note>
          <note type="speaker">
            Anf. 207 TERESA CARVALHO (S):
          </note>
          <note>
            Fru talman! Den som har arbetat och slitit ska kunna gå i pension
            och känna trygghet med en rimlig inkomst. Vi socialdemokrater
            gick till val på att höja pensionerna, för vi ser att alldeles
            för många får en alldeles för låg pension. Pensionerna måste höjas,
            och vårt mål är att de på sikt ska motsvara minst 70 procent av
            slutlönen. Vi kommer inte att ge oss förrän vi har nått dit.
          </note>
          <note>
            Det här året har vi framför allt höjt inkomsterna för de pensionärer
            som har det allra sämst ställt, alltså de som av olika skäl inte
            har haft möjlighet att tjäna in en tillräcklig pension genom arbete.
            För dem, varav många är ensamstående kvinnor som tagit ett stort
            ansvar för det obetalda hem- och omsorgsarbetet i en tid då samhället
            såg annorlunda ut, finns ett grundskydd som är nödvändigt för
            att alla ändå ska ha en dräglig inkomst .
          </note>
          <note>
            För knappt ett år sedan förstärkte vi det grundskyddet, både
            genom höjd garantipension och höjt tak i bostadstillägget, i enlighet
            med överenskommelsen vi tidigare hade slutit i Pensionsgruppen.
            Det innebar att 675 000 av landets pensionärer fick en stärkt
            ekonomi med upp till en bra bit över 1 000 kronor i månaden.
          </note>
          <note>
            Nu tar vi nästa steg på agendan för höjda pensioner. Vi socialdemokrater
            infriar därmed vårt kanske viktigaste vallöfte. Vi inför ett nytt
            inkomstpensionstillägg för dem som jobbat och slitit ett helt
            arbetsliv men som ändå får ut en låg pension. Många gånger skiljer
            det sig faktiskt inte så mycket i inkomst mellan en pensionär
            som har arbetat och slitit hela livet med en relativt låg lön
            och en som inte har arbetat alls. Det så kallade respektavståndet
            är alltså orimligt litet i dag.
          </note>
          <note>
            Det var visserligen angeläget att höja inkomsterna för dem som
            har det allra sämst ställt, men det ska naturligtvis också löna
            sig att ha arbetat. Det är en fråga om rättvisa och anständighet.
            Det är därför som vi inför inkomstpensionstillägget, som är riktat
            till de pensionärer som har byggt vårt land men som får en för
            låg pension, vilket är ungefär hälften av landets pensionärer.
            Det handlar om undersköterskor som har slitit i vår ­ den och
            omsorgen med att ta hand om våra nära och kära, barnskötare och
            förskollärare som har tagit hand om våra barn, busschaufförer
            som har sett till att kommunikationerna till och från arbetet
            har fungerat och väldigt många fler som har kämpat på dag efter
            dag, trots tuffa arbetsvillkor, del ­ tidsarbete och låg lön.
            Det är omständigheter som påverkar pensionen ne ­ gativt. För
            just den grupp som har en relativt låg inkomstpension, i spannet
            9 000–17 000 kronor i månaden, kommer pensionen att höjas med
            upp till 600 kronor per månad.
          </note>
          <note>
            Fru talman! Jag vill på förekommen anledning, eftersom jag får
            många frågor kring detta, passa på att understryka att pensionstillägget
            inte kommer att göra att exempelvis bostadstillägget sänks eller
            hemtjänstavgiften höjs. Det är något som vi särskilt har tagit
            hänsyn till i bestämmelserna kring inkomstpensionstillägget.
          </note>
          <note>
            Fru talman! Det höjda grundskyddet och det nya pensionstillägget
            är och har varit viktiga steg för oss socialdemokrater i vår agenda
            för att höja pensionerna, men vårt mål är som sagt att pensionerna
            ska höjas betydligt mer än så. Vi ser att pensionssystemet är
            underfinansierat och menar att en rejäl pensionshöjning inom ramen
            för pensionssystemet snarare än via statsbudgeten kräver att vi
            också höjer avsättningarna till pensionssystemet. Högre inbetalningar
            skulle ge högre utbetalningar. Än så länge har det inte funnits
            politiska förutsättningar att göra det, men vi är mycket positiva
            till att Pensionsgruppen har kommit överens om att göra en översyn
            av avgiftsfrågan. Vi är mycket angelägna om att komma framåt i
            den delen.
          </note>
          <note>
            Samtidigt måste vi såklart komma ihåg att pensionen är en avspegling
            av arbetslivet. Därför är det oerhört viktigt att förbättra arbetsförhållandena
            så att alla faktiskt kan arbeta ett helt arbetsliv. Vi måste se
            till att möjligheterna att ställa om blir fler, men att den som
            är sjuk eller utsliten och inte har möjligheter att sadla om kan
            känna trygghet från kringliggan ­ de socialförsäkringar. I dag
            är det dessvärre många, framför allt kvinnor, som vittnar om motsatsen.
          </note>
          <note>
            Ingen ska behöva nalla av sina pensionspengar i förtid, för det
            får katastrofala följder i form av låg pension på äldre dar. Pensionssystemet
            kan inte kompensera för vare sig ett ohållbart eller ojämställt
            arbetsliv. I stället måste vi se till att det är sjysta villkor,
            löner och förutsättningar som gäller på arbetsmarknaden, men det
            tror jag förtjänar en helt egen debatt.
          </note>
          <note>
            Fru talman! Pensionen ska vara något att se fram emot. Vi ska
            ha ett tryggt och starkt samhälle som ger tillbaka när du har
            gjort ditt. Vi socialdemokrater är inte nöjda. Därför fortsätter
            vi det påbörjade arbetet med att höja pensionerna både för dagens
            och för morgondagens pensionärer.
          </note>
          <note>
            Därmed vill jag passa på att yrka bifall till utskottets förslag.
          </note>
          <note type="speaker">
            Anf. 208 SOLVEIG ZANDER (C):
          </note>
          <note>
            Fru talman! Ekonomisk trygghet vid ålderdom utgår i princip från
            två olika delar. Den ena är den pension vi får när vi har arbetat
            ett yrkesliv och tjänat in den, den andra är en ersättning som
            vi får från staten, den så kallade garantipensionen, om vi inte
            har kunnat arbeta. Syftet är att det ska vara arbetsinkomsten
            som ger det mesta, som vi hört alla föregående talare säga. Men
            det är då beroende av vilken inkomst vi har haft och om våra arbetsgivare
            har betalat in till tjänstepensionen. Det är det inte alla arbetsgivare
            som gör, och det är få som vet att man ska fråga om det betalas
            in till tjänstepension. Därför är det speciellt viktigt att vi
            informerar våra ungdomar om att man ska fråga arbetsgivaren om
            tjänstepensionen.
          </note>
          <note>
            Om man har haft en låg inkomst, som de flesta kvinnor har, blir
            också pensionen låg. Det betyder att de personer som inte har
            haft en hög inkomst framför allt är kvinnor, och då kan man undra
            varför kvinnoyrkena ska vara de lägst betalda. Det har vi faktiskt
            ett ansvar att tillsammans göra något åt.
          </note>
          <note>
            För ett år sedan höjdes garantipensionen, en ersättning om man
            inte har arbetat, och som vi hörde nyss höjdes också bostadstillägget.
            Det är bra, och jag är stolt över att ha varit en av dem som verkligen
            har drivit på i frågan. För mig handlar det om jämställdhet. Det
            är mest kvinnor som får ta del av garantipensionen, och det är
            dem oerhört väl unt. Men det behöver göras mycket mer.
          </note>
          <note>
            Det är en rättighet att få ett bostadstillägg. Det är många garantipen
            ­ sionärer som inte ansöker om bostadstillägg. Jag vill betona
            att det är en rättighet och inte ett bidrag. Därför borde alla
            som har rätt till bostads ­ tillägg få en uppmuntran att ansöka
            om det.
          </note>
          <note>
            Herr talman! Höjningen av garantipensionen är som sagt väldigt
            bra, men den innebär att de som har jobbat ett helt yrkesliv inte
            får så mycket mer. Av det skälet har jag och Centerpartiet drivit
            på för att rätta till det. Jag beklagar att regeringen inte har
            prioriterat detta. Som vi hörde nyss av Teresa Carlvalho har regeringen
            i stället medverkat till att vi har fått ett pensionstillägg som
            ska betalas ut till dem som har en inkomst på 9 000 − 17 000 kronor,
            och naturligtvis går den största delen till dem som tjänar mest.
            Det är ett avsteg från pensionssystemet, där det är yrkesinkomsten
            som ska spegla vilken pension man får.
          </note>
          <note>
            Vi i Pensionsgruppen har naturligtvis bifallit pensionstillägget,
            men vi är överens om att vi ska utarbeta ett långsiktigt sätt
            att öka respektavståndet. Regeringen har ännu inte tagit upp den
            diskussionen, trots att jag och flera med mig har framhållit hur
            viktigt detta är. Vi hörde också att Teresa Carvalho sa att det
            är viktigt. Då skulle jag vilja se ett initiativ från reger ­
            ingens sida till just detta.
          </note>
          <note>
            Fru talman! Just nu arbetar vi i Pensionsgruppen intensivt med
            och diskuterar hur ett upphandlat fondtorg ska bli verklighet.
            För mig och Centerpartiet är det valfriheten som är viktigast
            i sammanhanget. Det betyder att man måste informera och förenkla
            för alla som vill att kunna välja fonder, så att man inte automatiskt
            hamnar i förvalet, den så kallade Såfan som staten har hand om.
          </note>
          <note>
            Ett litet tips till socialförsäkringsminister Ardalan Shekarabi,
            som jag hoppas lyssnar till detta någon gång, är att kolla med
            LO, vilket borde vara en enkel kontakt. Deras tjänstepensionsavtal
            innebär att de varje år meddelar pensionsspararna att de kan byta
            från förvalet till ett eget val.
          </note>
          <note>
            Jag måste nämna ytterligare en sak, och det är att regeringen
            måste informera om hur viktigt det är att förstå vårt pensionssystem.
            Regeringen hade som mål, vilket står i betänkandet, att fler skulle
            ha kunskap om livsinkomstprincipen för att kunna påverka sin pension.
            Trots att fler har gått in på minpension.se, den möjlighet som
            finns för att ta del av sin pension, har kunskap om livsinkomstprincipen
            inte ökat för vare sig kvinnor eller män. Detta konstaterar regeringen
            själv.
          </note>
          <note>
            Det behövs med andra ord verkligen mer information. Det behövs
            på olika sätt både tidigt i livet och under hela livet. Man måste
            ge verktyg till människor om hur de kan påverka vårt unika pensionssystem.
          </note>
          <note>
            Jag och vi i Centerpartiet har flera gånger påpekat detta och
            sagt att det viktiga är att man får veta vad som händer om man
            arbetar deltid eller om man tar ut lång föräldraledighet. Man
            måste få veta vad företagare ska tänka på och hur fort ungdomar
            måste komma in i yrkeslivet. Jag är ärligt bekymrad över detta
            och undrar varför regeringen inte jobbar med detta. De konstaterar
            ju att det är ett problem att svenska folket inte känner till
            pensionssystemet.
          </note>
          <note>
            Detta var mina rekommendationer till regeringen. Det är dock
            ett betänkande vi har att behandla, och jag yrkar bifall till
            utskottets förslag.
          </note>
          <note type="speaker">
            Anf. 209 MARIA MALMER STENERGARD (M) replik:
          </note>
          <note>
            Fru talman! Jag tänker inte ta replik på Solveig i sak. Det skulle
            jag aldrig våga när det gäller pensionsfrågan. Men framför allt
            tycker vi väldigt lika.
          </note>
          <note>
            Jag begärde replik av en annan anledning. Du, Solveig, har nämligen
            lämnat det väldigt tråkiga beskedet att du tänker sluta i riksdagen
            vid årsskiftet efter 14 år i riksdagen och efter 14 år i socialförsäkringsutskottet.
          </note>
          <note>
            Jag kommer aldrig att glömma första gången jag lyssnade till
            dig här i kammaren under en debatt om pensionerna. Det är inte
            lätt att bli trollbunden i en pensionsdebatt, men det blev jag
            faktiskt när jag lyssnade till dig. Du har enormt djupa kunskaper,
            och det märks verkligen att du brinner för att vårda vårt gemensamma
            pensionssystem och för att stärka pensionerna. Du delar väldigt
            frikostigt med dig av dina kunskaper.
          </note>
          <note>
            Ditt hårda arbete här i riksdagen, i utskottet och i Pensionsgruppen
            har verkligen gjort skillnad. Jag vet att du har gjort ett avtryck
            som kommer att märkas under många år framöver.
          </note>
          <note>
            Eftersom vi inte träffas i utskottet i dessa märkliga tider tar
            jag tillfället i akt i denna din sista pensionsdebatt, i alla
            fall som riksdagspolitiker här i kammaren, att å utskottets vägnar
            rikta ett innerligt stort och varmt tack för ditt fina arbete
            och för gott kamratskap i utskottet.
          </note>
          <note>
            Nu blir du snart själv pensionär. Jag är säker på att du kommer
            att vara mycket representativ för dagens pigga och aktiva seniorer
            och inte sitta still särskilt mycket. Men som du själv har sagt
            får du nu äntligen leva i nuet. Du behöver inte vakta telefonen
            hela tiden. Och du kan låta familjen få ta plats. Det är något
            som vi verkligen unnar dig.
          </note>
          <note>
            Jag vet att jag talar för hela utskottet när jag säger att vi
            kommer att sakna dig väldigt mycket. Stort lycka till med allt
            som du tar dig för ! Man ska naturligtvis lämna över en jättestor
            bukett, men vi vill inte att du glömmer oss. Jag har därför försökt
            att skaffa något som är lite mer varaktigt. Jag tänker inte lämna
            över det, för det gör man inte i coronatider. Den står här bredvid.
          </note>
          <note>
            (Applåder)
          </note>
          <note type="speaker">
            Anf. 210 SOLVEIG ZANDER (C) replik:
          </note>
          <note>
            Fru talman! Vad säger man? Jag blir nästan gråtfärdig. Jag har
            verkligen tyckt att det har varit roligt att vara i riksdagen,
            varje dag och varje sekund. Jag har inte klagat en enda dag när
            jag har fått lov att åka hit.
          </note>
          <note>
            Jag ska erkänna att det jag kommer att sakna allra mest är Pensionsgruppen
            och det jobb vi gör där. Det är på riktigt, och vi gör skillnad.
            Det är något som alla har nytta av. Jag önskar er i Pensionsgruppen
            ett varmt lycka till. Jag kommer att tänka på er många gånger.
          </note>
          <note>
            Jag kommer att sakna riksdagen. Men jag ska delta i ytterligare
            en debatt – jag lovar att jobba till sista dagen – och därför
            tänker jag inte tacka för mig just nu.
          </note>
          <note>
            Tusen miljoner tack, Maria! Du är fantastisk.
          </note>
          <note type="speaker">
            Anf. 211 ANDRE VICE TALMANNEN:
          </note>
          <note>
            Jag vet inte om jag får möjlighet att tacka dig, Solveig Zander,
            och därför vill jag passa på att tacka för ditt arbete här i riksdagen.
            Och jag önskar lycka till med det aktiva livet som pensionär.
          </note>
          <note type="speaker">
            Anf. 212 BENGT ELIASSON (L):
          </note>
          <note>
            Fru talman! Det är inte lätt att komma efter en sådan hyllning.
            Det är heller inte lätt att komma efter en sådan eminent talare
            i detta ämne.
          </note>
          <note>
            Fru talman! Först och främst vill jag yrka bifall till förslaget
            i betänk ­ andet.
          </note>
          <note>
            Ingen ska behöva vara orolig för sin ekonomi när man blir äldre.
            Vårt pensionssystem är ett av världens mest stabila, och det bygger
            på långsiktiga överenskommelser och på arbetet som gjorts av Pensionsgruppen.
            Gruppen har arbetat väldigt länge, och Solveig har absolut varit
            en av pelarna i detta.
          </note>
          <note>
            Det lönar sig i Sverige att arbeta och betala till pensionssystemet.
            Sverige har ett av världens mest stabila pensionssystem. Enkelt
            uttryckt finansieras dagens pensioner av dem som jobbar i dag,
            bortsett från premiepensionen som var och en sparar till själv.
            Just nu arbetar vi för att hitta ett ännu bättre system för valfrihet
            och frihet. Ju mer man betalar in och ju senare man går i pension,
            desto mer får man i pension. Medborgarna skyddas på detta sätt
            mot politiska infall, och de tjänar på att arbeta mer och betala
            in skatt.
          </note>
          <note>
            Nu tullas det dock lite på detta i och med det pensionstillägg
            som införs av regeringen, vilket Solveig Zander beskrev väl före
            mig. Det naggar systemet i kanten när man lägger in filer utanför
            systemet.
          </note>
          <note>
            Det grundläggande är att alla kan ha en dräglig ekonomisk situation
            på sin ålders höst, oavsett om man som enda möjlighet har haft
            ett lågavlönat arbete under livet, om man bara haft möjlighet
            att arbeta en kort period av livet eller om man av någon anledning
            över huvud taget inte har haft möjlighet att arbeta under sitt
            liv. Grundtryggheten måste finnas till för alla genom det som
            kallas garantipension.
          </note>
          <note>
            Det är här som det så kallade respektavståndet kommer in. Med
            ett vettigt golv i pensionen för alla måste det ändå vara en betydande
            skillnad om man arbetar under ett långt arbetsliv eller inte,
            men skillnaden ska vara uppåt från golvet. Man ska inte sänka
            golvet för dem som redan har det svårt.
          </note>
          <note>
            Bostadstillägget är ett mycket viktigt stöd för pensionärer med
            låg pension. Det höjs för att stärka ekonomin för dem med låga
            pensioner. Det gäller både ersättningsnivån och taket för den
            högsta hyra som kan ersättas. Det ger mer pengar i plånboken och
            ökar pensionärers möjlighet att flytta till en trygg och mer tillgänglig
            bostad. Men det finns så många hinder för att det här ska kunna
            fungera fullt ut, till exempel den så kallade flyttskatten. Det
            finns en rad olika saker som vi måste fortsätta hyvla ned. Vi
            måste också se till att bostadsbidraget faktiskt söks. Solveig
            Zander var inne även på detta.
          </note>
          <note>
            Det är bra att skatten sänks och att bostadsbidragen höjs för
            många ålderspensionärer nästa år. Det är dock inte tillräckligt,
            för det träffar inte tillräckligt många och inte tillräckligt
            bra. Sedan måste jag som funktionsrättspolitisk talesperson för
            Liberalerna ändå få framhålla i denna debatt att det är dåligt
            – för att inte säga mycket dåligt – att den sänkta skatten och
            de höjda bostadsbidragen nästa år inte gäller dem som har sjuk-
            och aktivitetsersättning, fru talman. Det handlar om dem som förr
            kallades förtidspensionärer. Detta måste regeringen återkomma
            till i kommande budgetar, och gärna redan i en tilläggsbudget.
            Det är nämligen viktigt; detta ställer människor med otroligt
            svag ekonomi utanför.
          </note>
          <note>
            Fru talman! Äldre människors kunskap, kompetens och erfarenhet
            måste tas till vara inte bara i pensionärslivet utan redan i arbetslivet.
            Därför arbetar vi för att åldersgränsen som anger hur länge man
            har rätt att vara kvar på jobbet ska höjas, och det är nu bestämt
            att gränsen kommer att höjas från 67 till 71 år. På sikt bör pensionsåldern
            och rätten – inte skyl ­ digheten, utan rätten – att stanna kvar
            i arbetslivet knytas till det som Maria Malmer Stenergard var
            inne på, nämligen medellivslängdens ut ­ veckling. Det borde bli
            en automatik i det. Den som arbetar efter 65 bör enligt oss liberaler
            inte betala högre skatt utan lägre.
          </note>
          <note>
            Delegationen för senior arbetskraft, fru talman, har haft regeringens
            uppdrag att komma med förslag om hur vi kan verka för ett mer
            inkluderande och åldersoberoende synsätt. De konstaterar att en
            av tre seniorer vill arbeta längre, att äldres hälsa har förbättrats
            dramatiskt, att äldre är bättre utbildade, att arbetsmiljön har
            förbättrats och att det är ekonomiskt fördelaktigt att arbeta
            längre. Samhället, det vill säga vi alla, behöver dessutom den
            arbetskraften för att fortsätta ha råd med de sociala välfärdstjänsterna.
          </note>
          <note>
            Delegationens bedömning är att seniorernas kunskaper och erfarenhe
            ­ ter behöver tas till vara på ett bättre sätt. Arbetsgivares
            attityder till senior arbetskraft måste bli mer positiv, och här
            behöver staten faktiskt gå före. Staten är dålig på att ha kvar
            årsrik arbetskraft och kan bli mycket bättre på det. Den kan leda
            utvecklingen mot ett längre arbetsliv. Här har också regeringen
            en viktig uppgift att fylla – att faktiskt visa att man går före.
          </note>
          <note>
            De årsrika som arbetar vidare i dag återfinns bland egenföretagare
            och människor i fria yrken. De arbetar så länge de är efterfrågade,
            orkar och tycker att arbetet är roligt. En god arbetsmiljö och
            flexibilitet i slutet av arbetslivet är väldigt viktigt. Det här
            förslaget påminner mycket om de förslag som före detta socialministern
            Gustav Möller lade fram i inte just denna kammare, men väl i riksdagens
            kammare, redan 1964. Nu, fru talman – 56 år senare – måste förslagen
            faktiskt bli verklighet.
          </note>
          <note>
            År 2016 skrev nobelpristagaren Arvid Carlsson, 93 år gammal,
            så här i boken Årsrika : ”Vi lever i ett samhälle där vi är måna
            om att utnyttja resurser effektivt. Hos äldre finns en enorm mängd
            resurser tillgängliga, som dessutom inte har något emot att användas.
            Det är konstigt att vi i Sverige är så efterblivna och inte inser
            vilket slöseri det är. Att tvinga bort äldre från arbetsmarknaden
            är det värsta.”
          </note>
          <note>
            Det tycker vi liberaler också, fru talman.
          </note>
          <note type="speaker">
            Anf. 213 MATS BERGLUND (MP):
          </note>
          <note>
            Fru talman! Jag har ett ganska långt manus och hade tänkt börja
            med att prata om coronaåret, men jag tror att jag stryker det.
            Jag nöjer mig med att säga att den här pandemin och det här året
            har visat, om något, att vi behöver ta bättre hand om våra äldre
            och våra pensionärer. Jag tycker att det är viktigt att nämna
            i det här sammanhanget.
          </note>
          <note>
            I Pensionsgruppen har vi enats om att arbeta för höjda, hållbara,
            trygga och faktiskt också jämställda pensioner. Det är saker som
            Miljöpartiet står bakom och som vi gick till val på. Vi vill genomföra
            dem. Vi har ett pen ­ sionssystem i Sverige som är i grunden robust,
            och vi har en politisk enig ­ het och bredd bakom systemet. Finansieringen
            ligger huvudsakligen utan ­ för budget, vilket garanterar långsiktighet,
            trögrörlighet och en trygg ­ het.
          </note>
          <note>
            Trögrörligheten är bra, men den har också ett pris: Nu, långt
            efter att överenskommelsen gjordes, ser vi att pensionerna halkar
            efter den allmän ­ na löneutvecklingen, att det alltjämt finns
            ett glapp mellan vad kvinnor och män får ut i pension och att
            vi fortfarande har för många pensionärer som har det påtagligt
            knapert. Då blir det med det system vi har ganska komplicerat
            att få de åtgärder på plats som vi behöver för att bibehålla det
            starka och framför allt trygga pensionssystem vi vill ha.
          </note>
          <note>
            För det första behöver vi höja pensionerna och se till att pensionärerna,
            framför allt de som har det svårt, får en högre inkomst varje
            månad. På lång sikt handlar det om att öka inbetalningarna till
            pensionssystemet. Vi behöver höja pensionsavgiften, och det är
            en diskussion vi behöver ta – snart. Men oavsett när det sker
            får det reell effekt först om många, många år. En något snabbare
            lösning, som vi nu genomför, är att främja ett längre arbetsliv.
            Genom att arbeta längre och betala in mer till sin egen pension
            får varje nybliven pensionär också en reell höjning.
          </note>
          <note>
            Det hjälper dock inte dem som redan är pensionärer. För den gruppen,
            och för den mest omedelbara effekten, finns det andra åtgärder.
            MP-S-regeringen har sedan den tillträdde för sex år sedan successivt
            raderat den pensionärsskatt som den borgerliga majoriteten införde.
            Vi har under den här mandatperioden också förstärkt grundskyddet
            för de pensionärer som har allra lägst pension, och i och med
            den här budgeten tas nästa steg i form av det pensionstillägg
            som direkt när det träder i kraft ger mer i plån ­ boken för mer
            än hälften av Sveriges pensionärer. Det blir en omedelbar förstärkning
            med upp till 600 kronor i månaden.
          </note>
          <note>
            På så sätt förstärker vi pensionerna på kort, medellång och lång
            sikt. Vi höjer pensionerna och bibehåller tryggheten i systemet.
          </note>
          <note>
            För det andra handlar detta om systemets långsiktiga hållbarhet.
            Vi blir allt äldre, och de äldre blir allt friskare. Här kommer
            de längre arbetsliven och de höjda åldersnivåerna in igen. Pensionsåldern
            höjs, och en riktålder införs som successivt väntas öka.
          </note>
          <note>
            För bara någon vecka sedan lämnade Delegationen för senior arbetskraft
            sitt slutbetänkande. Det betänkandet, och de många rapporter som
            delegationen har lämnat tidigare, visar att vi har goda förutsättningar
            för ett längre arbetsliv och ett produktivt arbetsliv upp i åren.
            Det är nyttig och bra läsning. De som vill, kan och har möjlighet
            att arbeta längre ska få ökade möjligheter att göra det. Men vi
            behöver vidta åtgärder, alltifrån att radera hinder till att jobba
            med kompetensutveckling, omställning och det livslånga lärandet.
          </note>
          <note>
            Just det där sista har regeringen nu också aviserat en lagändring
            för som innebär att landets lärosäten kommer att behöva ta ett
            större ansvar för det livslånga lärandet. Men det gäller även
            andra utbildningar – Miljöpartiet gick till val på att underlätta
            studier på till exempel yrkeshögskolan genom ett riktat studiemedel
            för personer mitt i arbetslivet. Vi kallar det utvecklingstid.
            Det förslaget försvann tyvärr i ett, tycker jag, tragiskt po ­
            litiskt spel där Vänsterpartiet gick ihop med Sverigedemokraterna
            och fick med sig M och KD.
          </note>
          <note>
            Vi jobbar dock vidare med att möjliggöra för yrkesaktiva att
            studera vidare utan att gå ned alltför mycket i inkomst och därmed
            möjliggöra ett längre arbetsliv. Ett hållbart pensionssystem kräver
            nämligen ett hållbart arbetsliv där vi orkar arbeta till pensionsåldern,
            där vi har möjlighet att utvecklas i kapp med tekniken och kraven
            och där återhämtning ingår.
          </note>
          <note>
            Fru talman! Det hållbara pensionssystemet handlar dock även om
            hur vi placerar våra pensionspengar.
          </note>
          <note>
            Förra veckan fyllde Parisavtalet fem år. Det framstår tyvärr
            som alltmer hopplöst att klara 1,5-gradersmålet. Men med gemensamma
            insatser kan vi fortfarande klara åtminstone det alternativa 2-gradersmålet.
            Men då måste vi se till att motverka utsläppen.
          </note>
          <note>
            Här spelar våra investerade pengar en stor roll. Vi har skärpt
            kraven på hur AP-fonderna kan och får placera. Vi kommer att behöva
            ytterligare skärpningar för klimatet, miljön och den biologiska
            mångfalden, men också för trygghet och mänskliga rättigheter globalt.
          </note>
          <note>
            Fru talman! Samspelet mellan pensionssystemet och arbetslivet
            blir också tydligt när vi för det tredje diskuterar jämställdhet
            och jämlikhet.
          </note>
          <note>
            Pensionssystemet är i grunden, eller åtminstone i teorin, könsneutralt.
            Det är inte i pensionssystemet, utan i arbetslivet, som orättvisorna
            växer. Men i praktiken fungerar ju pensionssystemet så att det
            reproducerar, och i vissa fall förstärker, orättvisorna från arbetslivet.
          </note>
          <note>
            Våra pensionärer är inte jämställda. Männen har högre pensioner.
            Kvinnorna har i högre utsträckning garantipension, och tillhör
            alltså den grupp som har det allra svårast. Den här ojämställdheten
            följer med upp i inkomstnivåerna.
          </note>
          <note>
            Motsvarande problem finns mellan socioekonomiska grupper. Pen
            ­ sionssystemet vidarebefordrar, och förstärker, ojämlikheten.
            Vi har många pensionärer som har det rätt bra. Men vi har för
            många som har det riktigt knapert.
          </note>
          <note>
            Åtgärder för en mer jämställd och jämlik ålderdom behöver göras
            genom hela livskedjan från förskolan och skolan, genom den högre
            utbildningen och arbetslivet, men också i pensionssystemet.
          </note>
          <note>
            För att avsluta: Inkomstpensionstillägget är en åtgärd på kort
            sikt. På längre sikt behövs andra åtgärder för mer rättvisa pensioner.
            De diskus ­ sionerna behöver vi återkomma till. Med det yrkar
            jag bifall till utskottets förslag i betänkandet.
          </note>
          <note type="speaker">
            Anf. 214 LINDA LINDBERG (SD):
          </note>
          <note>
            Fru talman! Jag vill passa på att tacka min goda kollega för
            ett tydligt och bra framförande av vår politik på pensionsområdet.
          </note>
          <note>
            Jag vill samtidigt förtydliga att vi har en alldeles för stor
            del fattigpen ­ sionärer i Sverige. Vi har också flera hemlösa
            äldre, något som berör mig på ett dåligt sätt. Detta är inte minst
            resultatet av den förda politiken på området.
          </note>
          <note>
            Här står Socialdemokraterna och slår sig för bröstet och tar
            fram åtgärder och förslag mot sin egen förda politik, om man tittar
            tillbaka. Men det är bra att man nu ser situationen med klara
            ögon och kommer med konkreta förslag, även om alla inte alla gånger
            är helt förankrade långsiktigt.
          </note>
          <note>
            Vad som är anmärkningsvärt är att ledamöter i landets regeringsparti
            inte kan läsa en budgetmotion och i synnerhet inte en motion om
            ett ut ­ giftsområde. Vi sverigedemokrater stärker garantipensionen
            i vårt förslag och ingenting annat.
          </note>
          <note>
            Vi stärker garantipensionen med 800 kronor. Det resulterar i
            att man i andra ändan får sänkta kostnader inom bostadstillägget.
            Det är så det fungerar. Man tillför pengar i en pott, och då minskas
            det i en annan pott. Detta är klart och tydligt utifrån siffror
            från riksdagens utredningstjänst.
          </note>
          <note>
            Det är vad jag vill förtydliga. Jag tycker att det är en ful
            retorik av Socialdemokraterna. Jag har inga problem att ta kritik
            om ni tycker att vår politik inte är korrekt. Men det är fult
            att man hittar på egen politik som vi inte står för.
          </note>
          <note type="speaker">
            Anf. 215 TERESA CARVALHO (S) replik:
          </note>
          <note>
            Fru talman! Jag får tacka Linda Lindberg för förtydligandet på
            de frågor som jag tidigare ställde till Jennie Åfeldt, som dessvärre
            inte kunde svara på frågorna.
          </note>
          <note>
            Jag vet inte om det i och för sig blev så mycket klarare utifrån
            det svar som gavs från Linda Lindberg. Jag får väl helt enkelt
            ställa samma fråga.
          </note>
          <note>
            När man läser Sverigedemokraternas budgetmotion är det mycket
            riktigt tydligt att ni anslår ett högre anslag till garantipensionen.
            I andra änden sänks kostnaderna för bostadstillägget.
          </note>
          <note>
            Fru talman! Det var just detta jag ställde min fråga om. Jag
            undrade hur Sverigedemokraterna resonerar när man gör på det sättet.
            Man ger med den ena handen och tar med den andra.
          </note>
          <note>
            Man försöker ge sken av att den enskilda pensionären får en förstärkning
            med 800 kronor i månaden. Men det är så mycket man höjer garantipensionen
            med i det förslag som lagts fram.
          </note>
          <note>
            F ö r den enskilda pensionären är det inte nödvändigtvis det
            som blir resultatet, eftersom bostadstillägget samtidigt sänks.
            Det skulle jag gärna vilja ha ett svar på.
          </note>
          <note type="speaker">
            Anf. 216 LINDA LINDBERG (SD) replik:
          </note>
          <note>
            Fru talman! Det är precis så det är. Det är ingenting som är
            unikt. Det är precis samma sak när regeringen höjer garantipensionen,
            till exempel. Det är klart att resultatet blir att bruttoinkomsten
            stärks för respektive pensionär, vilket resulterar i att man kan
            få ett sänkt bostadstillägg.
          </note>
          <note>
            Detta är siffror som baseras på riksdagens utredningstjänst och
            ingenting som Sverigedemokraterna själva står och hittar på. Det
            står också ganska tydligt i betänkandet, inte minst på sidan 20,
            att det är effekter utifrån framlagda förslag.
          </note>
          <note>
            Nej, vi sänker inte bostadstillägget för våra pensionärer. Vi
            går inte fram med sådana förslag. Vi går fram med ett förslag
            där vi höjer garantipensionen med 800 kronor.
          </note>
          <note type="speaker">
            Anf. 217 TERESA CARVALHO (S) replik:
          </note>
          <note>
            Fru talman! Nu säger Linda Lindberg i sitt replikskifte både
            att man inte sänker bostadstillägget och samtidigt att man gör
            det. Det är vad som blir effekten.
          </note>
          <note>
            Jag vill också förtydliga att det inte var så när regeringen
            för ett år sedan höjde grundskyddet. Då tog vi det i beaktande
            i de bidragsgrundande bestämmelserna i bostadstillägget så att
            den inverkan inte skulle uppstå. Vi höjde samtidigt fribeloppet
            i bostadstillägget med motsvarande belopp som garantipensionen
            höjdes.
          </note>
          <note>
            Det kan jag inte utläsa från Sverigedemokraternas budgetmotion
            eller RUT-rapporten som det hänvisas till och som Sverigedemokraterna
            har gjort. Då blir effekten att Sverigedemokraterna ger med ena
            handen och tar med den andra.
          </note>
          <note type="speaker">
            Anf. 218 LINDA LINDBERG (SD) replik:
          </note>
          <note>
            Fru talman! Så kan man tolka det. Man kan absolut gå fram med
            ytterligare satsningar. Men saken är att vi inte går fram med
            förslag om att sänka och försämra det för landets pensionärer,
            utan snarare tvärtom.
          </note>
          <note>
            Vad som också är anmärkningsvärt är att regeringen har styrt
            och att Socialdemokraterna har styrt landet i så många år, och
            vi ser en så stor andel fattigpensionärer.
          </note>
          <note>
            Det är så många kvinnor som lever på existensminimum via garantipension
            eller väldigt låga pensioner. Det är ingenting som vi från Sverigedemokraterna
            i varje fall har någon skuld i. Jag tror nog att man ska vara
            lite mer ödmjuk i denna fråga.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 11 Ekonomisk trygghet för familjer och barn
          </note>
          <note>
            Socialförsäkringsutskottets betänkande 2020/21:SfU3
          </note>
          <note>
            Utgiftsområde 12 Ekonomisk trygghet för familjer och barn (prop.
            2020/21:1 delvis)
          </note>
          <note>
            föredrogs.
          </note>
          <note type="speaker">
            Anf. 219 ANN-SOFIE ALM (M):
          </note>
          <note>
            Fru talman! Coronakrisen förvärras just nu. Många blir sjuka.
            Många sörjer sina älskade vänner och släktingar. Det är snart
            jul, och sorgen känns alltid lite extra tung vid de självklara
            familjehögtiderna.
          </note>
          <note>
            Att våra äldre som behöver vara isolerade från närhet nu behöver
            närheten mer än någonsin är någonting som vi behöver tänka på
            allihop lite extra just nu.
          </note>
          <note>
            I pandemins kölvatten faller företag ihop. Oron och den ekonomiska
            stressen är påtaglig då det tar alltför lång tid för företagsstöden
            att komma på plats.
          </note>
          <note>
            Sverige har, förutom pandemin, en hög arbetslöshet och en grov
            krimi ­ nalitet att hantera. I Moderaternas budget fokuserar vi
            därför på att knäcka arbetslösheten och bekämpa kriminaliteten.
            Samtidigt innehåller den en krisbuffert som kan användas till
            att stärka sjukvården och att pressa till ­ baka arbetslösheten
            när smittspridningen nu ökar igen.
          </note>
          <note>
            Vi återupprättar arbetslinjen genom att strama åt bidragssystemen,
            införa bidragstak, se till att nyanlända kvalificerar sig in i
            välfärden samt växla ineffektiva skatteavdrag mot bredare skattesänkningar
            på arbete och investeringar. För allting hänger ihop.
          </note>
          <note>
            Fru talman! Den ekonomiska familjepolitiken brukar hamna i en
            debatt om jämställdhet, där man menar att det är utformningen
            av systemet, föräldraförsäkringen, som bygger jämställdheten i
            vårt land. Men föräldraförsäkringen innehåller tvärtom inlåsningseffekter
            som hindrar en livslång jämställdhet.
          </note>
          <note>
            Den som kan använder försäkringen för att vara hemma så länge
            som möjligt med sitt barn och förlorar då så pass mycket i sin
            totala livsinkomst att den kommer att ha svårt att klara sig på
            sin pension. Den här effekten brukar kallas för kvinnofällan eftersom
            det främst är kvinnor som är föräldralediga och halkar efter i
            livsinkomst.
          </note>
          <note>
            Det behövs förändringar i försäkringens utformning för att bättre
            spegla det moderna föräldraskapet.
          </note>
          <note>
            Med vetskapen om denna kvinnofälla och mitt i en brinnande pandemi
            där företag kämpar för att behålla sina verksamheter och där återstarten
            av Sverige kommer att kräva fler arbetade timmar valde regeringen
            plötsligt att prioritera familjeveckan.
          </note>
          <note>
            Det är en reform som tar fullt friska och arbetsföra människor
            ut ur arbete för en extra semestervecka på bekostnad av – någonting
            annat. Jag förstår att regeringen försökte smyga ut remissen den
            4 november, i skuggan av presidentvalet i USA.
          </note>
          <note>
            Fru talman! Äkta jämställdhet kommer inifrån individen. Äkta
            jämställdhet är frihet att ha en egen ekonomi och att kunna fatta
            egna beslut över sin egen vardag. Det är när kvinnor och män naturligt
            äger lika myck ­ et. Äkta jämställdhet är när ingen man, ingen
            kvinna, ingen religion och ingen tradition tvingar någon annan
            att förminska sina rättigheter eller att öka sina skyldigheter.
            Ingen ska heller fråntvingas sina möjligheter.
          </note>
          <note>
            Fru talman! Äkta jämställdhet är när alla har samma skyldigheter,
            sam ­ ma rättigheter och samma möjligheter.
          </note>
          <note>
            Eftersom en riksdagsmajoritet här inne har gett budgetpolitiken
            en helt annan inriktning än den vi önskar avstår vi, fru talman,
            från ställningstagande när det gäller anslagsfördelningen inom
            utgiftsområde 12.
          </note>
          <note>
            Men för den som är nyfiken på Moderaternas budget kan jag berätta
            att vi bland annat avskaffar efterlevandestödet för ensamkommande
            barn och ungdomar eftersom de redan försörjs av samhället genom
            placeringar i HVB-hem, stödboende och familjehem.
          </note>
          <note>
            I Moderaternas budget som helhet stärks välfärden och tryggheten.
            Den innehåller också ett skattehöjarstopp för att inte hota en
            ekonomisk återhämtning.
          </note>
          <note>
            Den klyfta i beskattning som finns mellan löntagare och pensionärer
            eftersom regeringen inför den tar vi moderater och kristdemokrater
            bort.
          </note>
          <note>
            Vi måste framöver komma till rätta med myndigheternas svårigheter
            att bekämpa, bestrida och beivra det omfattande fusk med bidrag
            som i många fall bekostar kriminellas uppehälle på bekostnad av
            vanligt folks trygghet. Vi behöver göra reglerna i vårt socialförsäkringssystem
            mer flexibla för att passa även föräldrar som är företagare.
          </note>
          <note>
            Med det, fru talman, vill jag önska fru talmannen med medarbetare
            och alla i utskottet, ledamöter och kansli, en riktigt god och
            omtänksam jul.
          </note>
          <note type="speaker">
            Anf. 220 LINDA LINDBERG (SD):
          </note>
          <note>
            Fru talman! Nu ska jag debattera mitt favoritområde – familjeekonomisk
            politik.
          </note>
          <note>
            Eftersom ramarna är satta och vi i Sverigedemokraterna vill gå
            över ramen lyfter vi i detta budgetbetänkande fram våra ekonomiska
            satsningar inom familjepolitiken i ett särskilt yttrande. Vi investerar
            3 miljarder kronor mer än regeringen i ekonomisk trygghet för
            familjer och barn.
          </note>
          <note>
            Sverigedemokraterna har en vision om en barndomsgaranti, som
            innebär att samhället så långt det är möjligt ska garantera en
            trygg uppväxt för barn där barnets bästa alltid sätts i fokus.
            Barndomsgarantin sträcker sig över en rad olika politikområden
            men gäller inte minst vårt utskott, som hanterar den ekonomiska
            familjepolitiken.
          </note>
          <note>
            Jag vill påstå att Sverige generellt sett har en generös ekonomisk
            famil ­ jepolitik och en i grunden god föräldraförsäkring. Med
            det sagt kan man inte luta sig tillbaka och tycka att den är fulländad.
            I en interpellations ­ debatt med statsrådet Shekarabi menade
            han att familjepolitiken är bra och att ingen kräver någonting
            annat. Med andra ord var det slutdis ­ ku ­ terat.
          </note>
          <note>
            Jag kan förstå regeringens och statsrådets hållning – de har
            ju en hel del annat att stå i – men från mitt perspektiv finns
            det mycket att förändra och förbättra inom familjepolitiken.
          </note>
          <note>
            Fru talman! Vi pratar mycket om ett delat föräldraansvar, vilket
            är det absolut bästa för allas välmående. Jag vill nog våga påstå
            att föräldrar generellt sett har ett gott samarbete där man hjälps
            åt på bästa sätt. Skulle fallet inte vara så behöver kanske ytterligare
            insatser göras på andra områden som sträcker sig utanför vårt.
          </note>
          <note>
            Sverigedemokraterna har även i denna budget lagt fram en rad
            förslag som skulle främja såväl delaktighet som jämlika förutsättningar
            för föräldrar.
          </note>
          <note>
            Vi kan för enkelhetens skull börja tidigt, redan under graviditeten.
            Här vill vi lagstadga att såväl mammor som pappor ges laglig rätt
            till ledighet med ersättning för besök hos mödravården redan från
            det att graviditeten är bekräftad. I dag har man rätt till ersättning
            först de sista 60 dagarna. Det är sannerligen inget problem för
            en hel del föräldrar att ta ledigt om arbetsgivaren beviljar det,
            men för en del kan det innebära problem. Inte minst gäller detta
            männen.
          </note>
          <note>
            Som med så mycket annat handlar det om en viljeinriktning samt
            att politiken menar allvar med jämlika förutsättningar. Därför
            menar vi att detta bör lagstadgas.
          </note>
          <note>
            Vi anser också att samtliga gravida ska ha rätt till tio dagars
            graviditetspenning, vilket ger utrymme för att samla kraft och
            lugn och ro inför förlossningen. Detta är också ett förslag för
            att främja kvinnors hälsa.
          </note>
          <note>
            Ytterligare ett förslag, som är nytt för i år, är att vi vill
            se ett utökat antal pappadagar, som man lite slarvigt kallar dem.
            Det är helt enkelt de tio dagar som den andre föräldern får och
            som oftast tas ut i direkt anslutning till födseln. I lagen kallar
            vi dem tillfällig föräldrapenning vid barns födsel eller adoption.
          </note>
          <note>
            Med vårt förslag kan föräldrarna vara hemma tillsammans i ytterligare
            en vecka, och vår ambition på sikt är att det ska utökas med en
            vecka till så att familjen har en första gemensam samlad månad
            tillsammans.
          </note>
          <note>
            Vi kan se att denna satsning kan ge flera effekter. Familjen
            får en längre start tillsammans, och genom att en vuxen till finns
            hemma och hjälper till att få ihop vardagen och alla dess nya
            rutiner faller allt på plats. Detta anser vi är en stor vinst.
            Har man dessutom ytterligare små barn hemma är det också ett stort
            ansvar att själv ta hand om hela familjen med ett nyfött barn.
          </note>
          <note>
            Men viktigast av allt är att båda föräldrarna tidigt knyter band
            till den nya familjemedlemmen. Detta är oerhört viktigt. Satsningen
            blir alltså även en jämställdhetssatsning från vår sida.
          </note>
          <note>
            Fru talman! Till detta vill vi även utöka antalet dubbeldagar
            från 30 till 60; det är alltså de dagar som man kan ta ut samtidigt.
            Det gör att i de fall komplikationer uppstår eller det finns behov
            av extra händer hemma öppnar vi för ytterligare valfrihet för
            föräldrarna.
          </note>
          <note>
            Enligt en rapport från Inspektionen för socialförsäkringen är
            det i dag relativt få familjer som använder sig av dubbeldagar.
            Det kan bero dels på att man inte riktigt vet om att möjligheten
            finns, dels på det faktum att dagarna då förbrukas dubbelt så
            fort. Men för de föräldrar som nyttjar dem och som har ett behov
            är det oerhört viktigt att valmöjligheten finns. Att vi väljer
            att inte gå fram med att samtliga dagar ska kunna tas ut som dubbeldagar
            beror just på att dagarna då förbrukas dubbelt så snabbt och vi
            samtidigt vill att barnet ska kunna vara hemma under så lång tid
            som möjligt.
          </note>
          <note>
            Vi har således en hel del förslag som på riktigt inkluderar båda
            föräldrarna i föräldraskapet, men på helt frivillig basis.
          </note>
          <note>
            Vi behöver också – vi har varit inne på det tidigare – komma
            bort från politiska utspel om kvinnofällor. Det är en ynnest att
            kunna vara hemma under småbarnsåren och att få vara delaktig i
            de första framstegen. Det är också en ynnest att känna den kärlek
            som sprudlar ur ens bebis ögon och att få all denna tid tillsammans.
            Detta är viktigt. Åren springer snabbt iväg och kommer aldrig
            tillbaka.
          </note>
          <note>
            Vi måste uppmuntra till att spendera tid med barnen när de är
            små och se till att löneutveckling och karriärvägar inte grusas
            utan att man kan kombinera. Detta är politikens roll. Vi måste
            sluta nedvärdera den mest naturliga delen i människans liv: att
            kunna bilda familj och må bra av det.
          </note>
          <note>
            Faktum kvarstår dock: Den förälder som tar ut mest föräldraledighet
            förlorar ekonomiskt, inte minst i månadsinkomst. Men genom pensionsrätt
            för barnår kompenseras pensionen till stora delar för den förlust
            det innebär att vara hemma. Problematiken är främst kopplad till
            deltidsarbete i samband med familjeledighet, och här tittar vi
            på lösningar för att det ändå ska vara möjligt att gå ned på deltid
            när det krävs för att få familjelivet att gå ihop, utan att detta
            resulterar i en sämre pension på sikt.
          </note>
          <note>
            Statistik visar att nuvarande reserverade föräldramånader har
            gett framsteg i form av ett mer jämnt fördelat uttag av föräldradagar
            men också att mammor har ett ökat uttag av obetald ledighet. Det
            går alltså rakt emot den intention man har.
          </note>
          <note>
            Fru talman! Sverigedemokraterna instämmer självklart i att arbetslivet
            är viktigt och fyller en stor roll för den vuxnes sociala nätverk
            och välmående. Vi ska kunna förena arbetsliv med familjeliv utan
            att det får för stora konsekvenser.
          </note>
          <note>
            Tilläggas i debatten kan också att sysselsättningsgraden för
            kvinnor med barn är särskilt hög i Sverige jämfört med i andra
            länder. Kvinnor i Sverige är därmed internationellt sett oerhört
            flitiga när det gäller att arbeta och vara föräldrar samtidigt.
            Parallellt ser vi också en alarmerande hög psykisk ohälsa bland
            kvinnor, inte minst kvinnor med barn, som skulle kunna vara en
            effekt av detta. Här tror jag faktiskt att man behöver ta ett
            helhetsomtag.
          </note>
          <note>
            Jag tror tyvärr inte att en god livskvalitet, småbarnstid och
            yrkeskarriär för kvinnor främjas av regeringens förda politik
            med fler kvoterade föräldramånader och mer krångel i regelverket.
            Jag tror att vi behöver backa bandet lite och uppgradera föräldraskapet
            och allt vad det för med sig, för både mammor och pappor.
          </note>
          <note type="speaker">
            Anf. 221 IDA GABRIELSSON (V):
          </note>
          <note>
            Fru talman! Förr löste politiken de sociala problemen. I dag
            skapar politiken tyvärr problemen i stället. Barn blir fattiga
            för att deras föräldrar gjorts fattiga av politiker i den här
            salen – inte av sig själva, inte på grund av sina brister och
            inte för att föräldrarna har brustit utan för att samhället inte
            agerar för att villkoren ska vara rättvisa.
          </note>
          <note>
            I Sverige växer den ekonomiska eliten och barnfattigdomen sida
            vid sida. Skillnaderna människor emellan ökar snabbast här i välfärdslandet
            Sverige. I stället för ekonomiskt pressade barnfamiljer är det
            rika miljonärer som ska få bidrag lagom till jul. Den snåle Ebenezer
            Scrooge är inte längre enbart en karaktär i en av Charles Dickens
            påhittad julsaga utan en del av den verklighet som många familjer
            befinner sig i nu innan julhelg ­ erna.
          </note>
          <note>
            Tankarna på hur pengarna ska räcka till både julklappar till
            barnen och mat på julbordet skapar stress och oro. Vissa barn
            kommer tillbaka från jullovet och berättar om nya tv-spel och
            andra leksaker. Andra försöker hålla låg profil och bär sin familjs
            fattigdom som en skam. I samma stad lever barn som åker på lyxiga
            fjällsemestrar och sådana som inte kommer längre än till hyreshusets
            lekplats.
          </note>
          <note>
            Fru talman! Min uppväxt i bruksorten Sandviken var knappast perfekt,
            men den hade mer av tillsammans än dagens uppdelning och marknadsskola.
            I samma skola gick jag, butiksarbetarens dotter, och Sandvikdirektörens
            son. I samma bänkrad satt vi, i samma skola – med helt olika förutsättningar,
            givetvis, men ändå tillsammans.
          </note>
          <note>
            Jag citerar: ” Men jag vill inte ge mest till de som redan har
            mest. Jag kan ärligt säga till er med de största förmögenheterna:
            Nu får ni faktiskt stå tillbaka – nu är det vanligt folks tur!
            ” Så sa Stefan Löfven i sitt Almedalstal 2018. Och vi kan alla
            gissa vad som hände sedan.
          </note>
          <note>
            Fru talman! Det som egentligen borde orsaka en kraftig storm
            tiger vi i stället ihjäl. Tänk om samma energi skulle läggas på
            att prata om exempelvis rätten till sjukersättning som det i bland
            annat socialförsäkringsutskottet läggs på att prata om tuffare
            migrationspolitik. Det skulle vara något, det! Då skulle kanske
            fler familjer få en god jul.
          </note>
          <note>
            Detta är inte värdigt. Fattigdom kan drabba oss alla. Har inte
            corona ­ pandemin fått oss att inse det vet jag inte vad som ska
            göra det. Den som blir sjuk eller förlorar jobbet kan i dag inte
            lita på det skyddsnät som finns.
          </note>
          <note>
            Efter Alliansens omläggning av socialförsäkringssystemet 2009
            fick rekordmånga barn växa upp i familjer utan pengar. Det är
            vanligt folk som du och jag – tidigare lärare, snickare och bruksjobbare,
            människor som skadat sig i jobbet eller haft oturen att få en
            kronisk sjukdom – som nu står utblottade. Detta drabbar dem enormt,
            och det drabbar deras familjer obe ­ skrivligt. Att inte kunna
            ge ditt barn en rejäl julklapp – försök att sätta dig in i den
            känslan. Ursäkta språket, fru talman, men det känns för jävligt.
          </note>
          <note>
            Fru talman! Den av regeringen och januaripartierna borttagna
            värn ­ skatten kostar i budgeten drygt 6 miljarder varje år.
          </note>
          <note>
            Och, fru talman, det verkar som om Liberalerna inte vet att de
            själva ingår i budgetsamarbetet. Jag berättar därför här för ledamoten
            Bengt Eliasson att han kan kontakta Mats Persson om han vill att
            sjukpensionä ­ rerna ska få mer pengar.
          </note>
          <note>
            Mats Persson kanske kan driva det som ett förslag från mig i
            stället för det som han har fått gehör för, att ta bort värnskatten
            för dem som tjänar över 61 000 i månaden. Det var ju Liberalernas
            hjärtefråga i budgetförhandlingarna. Det kanske är synd att det
            inte är Bengt Eliasson som sitter i finansutskottet.
          </note>
          <note>
            Fru talman! Tänk vad vi skulle ha kunnat göra för att ge barn
            bättre villkor i stället för att ge Volvos vd 2 ½ miljon extra
            årligen genom Liberalernas hjärtefråga. Vilket slöseri! Det är
            så befängt att jag knappt orkar prata om det. Det verkar nästan
            som att Centerns ungdomsförbund har förhandlat med Socialdemokraterna.
            Ni vet, de som nyligen i Expressen sa att de välkomnade välfärdsstatens
            fall och ansåg att var och en av oss skul ­ le spara ihop till
            vår egen sjukvård. Jag undrar om ungdomen tror att sjukvården
            kostar som patientavgiften, alltså 200 kronor. Vet de att ett
            kejsarsnitt kan kosta upp till 71 000? Detta vet vi inte i dag.
          </note>
          <note>
            Fru talman! Verkligheten ser ut som den gör. Det blir större
            skillnader. Fler lever med pressad ekonomi. Andelen barnfamiljer
            som har det riktigt dåligt ställt ekonomiskt har fördubblats sedan
            början av 2000-talet. Bortser man från de familjepolitiska insatserna
            som tidigare gjorts skulle det handla om en fjärdedel av de svenska
            barnfamiljerna. En fjärdedel!
          </note>
          <note>
            I stället har Sverige sett till att toppa ligan i antalet miljonärer.
            Och mer kommer i den vägen. En familj får hela huset julstädat,
            och det betalas av oss skattebetalare. Städerskan själv har knappt
            råd med en julklapp till sin dotter. Så ser Sverige 2020 ut. Så
            här används den politiska makten. Vad är det för dumheter? Jo,
            det ska jag tala om. Det är regeringens och de övriga januaripartiernas
            – Centerpartiets och Liberalernas – budgetförslag.
          </note>
          <note>
            Detta måste vi ändra på. Från slutet av 90-talet har den omfördelande
            effekten av samtliga socialförsäkringar till barnfamiljer nästan
            halverats. Ensamstående kvinnor med barn har det allra tuffast.
            Ensamstående mödrar är ett socialt problem igen 2020 på grund
            av att politiken gjort dem fattiga. Det beror inte på något annat
            än det. Detta ska vi ha klart för oss.
          </note>
          <note>
            Fru talman! Vänsterpartiet satsar i stället på familjerna. Arbetsvillkoren
            måste bli bättre och lönerna högre. Alla ska ha rätt till heltid,
            och föräldraförsäkringen ska ge trygghet och ersättning när man
            har skaffat barn. Vi måste höja ersättningsnivåerna i våra socialförsäkringssystem.
            Man ska inte behöva bli fattig för att man förlorar jobbet eller
            blir sjuk. Alla sjuka ska få den ersättning de har rätt till.
            Fler jobb och bra barnomsorg gör att föräldrar kan jobba medan
            barnen har det bra på förskolan.
          </note>
          <note>
            I årets budget satsar vi på sjukersättningen och sjukpenningen
            och på höjda pensioner. Vårt förslag innebär också att fler än
            i dag får rätt till bostadsbidrag. Det skulle göra skillnad i
            plånboken för dem med lägst inkomst.
          </note>
          <note>
            Fru talman! För mig är det obegripligt att familjers väl och
            ve inte kommer före de stora bidrag som nu kommer att läggas på
            landets höginkomsttagare. Det är ynkligt.
          </note>
          <note>
            Med detta hänvisar jag till vårt särskilda yttrande.
          </note>
          <note type="speaker">
            Anf. 222 ANDRE VICE TALMANNEN:
          </note>
          <note>
            Jag vill bara uppmärksamma alla ledamöter på att timmen är sen
            och be er att respektera era talartider. Kammarens sluttid är
            23.00, och den vill vi helst hålla.
          </note>
          <note type="speaker">
            Anf. 223 HANS EKLIND (KD):
          </note>
          <note>
            Fru talman! Med barnets bästa för ögonen vill vi ge varje familj
            de bästa möjligheterna att lägga sitt unika livspussel. Om någon
            bad mig att förklara och sammanfatta Kristdemokraternas familjepolitik
            skulle det bli med just den meningen.
          </note>
          <note>
            Att just familjepolitiken ligger oss varmt om hjärtat vet nog
            alla, och förklaringen är vår övertygelse att familjen är samhällets
            viktigaste gemenskap och byggsten. Hur vi tänker finns utförligt
            redovisat i en partimotion. Vi har ett särskilt yttrande men avstår
            från att delta då Kristdemokraternas förslag till ramverk redan
            fallit.
          </note>
          <note>
            Det finns mycket som är tråkigt med dessa pandemitider. Men en
            sak som vi har lärt oss under coronatiden är att vi människor
            har ett oavvisligt behov av gemenskap och relationer, och den
            mest grundläggande gemenskapen är familjen. Här möts människor
            över generationsgränser, och här ges kärlek och tillit.
          </note>
          <note>
            Familjer skiljer sig åt. De ser olika ut. Kärnfamiljen finns
            absolut fortfarande men kompletteras av sambor, ensamstående,
            samkönade par, ombildade parrelationer och en rad andra familjebildningar.
            Att familjen alltid har varit och är unik är sant men kanske ännu
            mer i dag än tidigare.
          </note>
          <note>
            Fru talman! Det är just insikten om den unika familjen med sitt
            eget unika livspussel som ständigt måste läggas och läggas om
            som gör att sy ­ stemperspektiv lämpar sig synnerligen illa i
            familjepolitiken. Sätt barnet, sätt människan i centrum så inser
            vi alla att ett stort mått av flexibilitet och valfrihet krävs
            för att stötta familjerna i den situation de befinner sig i.
          </note>
          <note>
            I vår motion visar vi kristdemokrater hur politiken kan se ut
            för att underlätta familjebildning, öka föräldrars möjlighet att
            få tillbringa tid med sina barn, stärka ekonomin och ge bättre
            förutsättningar för att kombinera familjeliv med både arbete och
            karriär.
          </note>
          <note>
            Är dessa frågor viktiga? Avgörande, är mitt korta och raka svar.
            Det är min absoluta övertygelse att om ett samhälle ska fungera
            och växa sig starkt måste man ha trygga och välfungerande familjer
            som bas. Detta låter sig endast göras om man har barnets bästa
            för ögonen.
          </note>
          <note>
            Därför blir jag lite ledsen och upprörd när jag gång på gång
            ser hur barnen får stå tillbaka när vi äntligen diskuterar familjepolitik.
            Oftast är det samhällsekonomiska kalkyler eller brist på jämställdhet
            mellan föräldrar som blir det viktiga. Det duger inte.
          </note>
          <note>
            Kristdemokraterna välkomnar en ökad jämställdhet mellan män och
            kvinnor. I till exempel debatten om pensioner som vi nyss hade
            berättade jag om några av våra förslag för mer jämställda pensioner.
          </note>
          <note>
            Min poäng då och nu är att föräldraförsäkringen finns för barnens
            skull. Föräldraförsäkringen ska ge våra små barn så mycket tid
            och omvårdnad som möjligt med och av föräldrarna. Som pappa till
            tre numera vuxna söner kan jag konstatera att varenda sekund jag
            har spenderat med mina pojkar har varit väl investerad. Det som
            sägs är sant: En barndom går aldrig i repris.
          </note>
          <note>
            Fru talman! Kristdemokraterna bidrar mycket på det familjepolitiska
            området. Ett av våra viktigaste bidrag är att vi vill se en helt
            fri föräldraförsäkring. Ta bort kvoteringen nu! Vi vill se en
            ökad flexibilitet så att vårdnadshavare får möjlighet att lämna
            över sina föräldrapenningdagar till någon närstående. Det behöver
            inte vara någon i samma hushåll, utan det kan vara far- och morföräldrar
            eller ett vuxet syskon.
          </note>
          <note>
            Allt detta sammantaget syftar till en enda sak, och det är att
            göra det möjligt för familjer att få livspusslet att fungera,
            inte minst för de ensamstående föräldrarna.
          </note>
          <note>
            De som förstår att varje familj är unik förstår också att önskemålen,
            behoven, prioriteringarna och förutsättningarna är olika. Då fungerar
            inte kvotering. Kvotering går ju på tvärs med själva poängen med
            föräldraförsäkringen.
          </note>
          <note>
            Är pappan exempelvis egenföretagare blir konsekvensen att barnet
            inte får lika många dagar hemma som andra barn. Ja, om vi nu inte
            tar alternativet att egenföretagaren låter företaget gå i konkurs
            som en konsekvens.
          </note>
          <note>
            För egenföretagaren spelar det ingen som helst roll hur mycket
            han vill vara hemma hos sin son eller dotter. Man måste lämna
            iväg sitt barn till barnomsorgen tidigare än vad man vill därför
            att kvoteringen finns.
          </note>
          <note>
            Vi kristdemokrater välkomnar att barnens föräldrar så långt som
            möjligt delar lika på föräldraledigheten. Ett delat föräldraansvar
            är något att sträva efter. Men om vi har barnens bästa för ögonen
            blir konsekvensen att man säger nej till kvotering. De som vet
            allra bäst vad som är bra för sitt barn är givetvis barnets föräldrar.
            Det är inte politiker i Rosenbad eller här på Helgeandsholmen.
            En bra familjepolitik har fokus på att ge föräldrarna största
            möjliga stöd att lösa den fantastiskt viktiga uppgift och roll
            de har nu när ett litet liv har börjat spira.
          </note>
          <note type="speaker">
            Anf. 224 EMILIA TÖYRÄ (S):
          </note>
          <note>
            Fru talman! Jag vill börja med att yrka bifall till utskottets
            förslag och avslag på alla motioner.
          </note>
          <note>
            Målen för den ekonomiska familjepolitiken är flera. Dels ska
            den bidra till att alla barnfamiljer har en god ekonomisk levnadsstandard,
            dels ska den minska de ekonomiska skillnaderna mellan hushåll
            med respektive utan barn. Ett mål är också ett jämställt föräldraskap.
          </note>
          <note>
            Det är stora mål för ett stort område i livet. Det brukar ofta
            sägas att staten inte ska lägga sig i vad man väljer att göra
            i familjen. Regeringen har ingenting med mina personliga val att
            göra. Det brukar också sägas att politik inte har något med sport
            att göra.
          </note>
          <note>
            Och alla de här sakerna stämmer ju. Men alldeles oavsett har
            alla regeringar alltid ansvar för hur de väljer att hantera de
            gemensamma resurser som vi för in via skatten. Det är ju också
            detta hur som brukar vara basen för varje valrörelse vart fjärde
            år, som tas fram av engagerade partimedlemmar med ett starkt samhällsintresse
            och som är grunden till att det också finns olika partier. För
            det är klart att politik inte har någonting med sport att göra
            – tills isladan behöver renoveras och kommunen borde skjuta till
            pengar.
          </note>
          <note>
            Regeringen ska heller inte lägga sig i vilka personliga val jag
            gör så länge de inte inskränker på andras friheter och rättigheter
            – på ett ungefär. När det sedan kommer till frågan om hur jag
            väljer att göra i min familj har staten absolut ingenting att
            säga till om, det vill säga så länge det jag väljer att göra inte
            är brottsligt enligt just det vi som nation bestämt ska vara det.
          </note>
          <note>
            Så då kommer vi till detta hur. Hur använder vi våra gemensamma
            resurser?
          </note>
          <note>
            Jag menar, fru talman, att vi ska vara ansvarsfulla och inte
            lägga pengar på sådant vi vet inte främjar våra mål. Om ett mål
            är ett jämställt föräldraskap kan det inte vara rimligt att finansiera
            ett ojämställt sådant. Därför är föräldraförsäkringen så oerhört
            viktig och något vi i Sverige kan vara på riktigt stolta över
            att vi har. Vi har inte bara rätt att vara lediga när vi ska få
            en utökad familj, vi får också ekonomisk ersättning under tiden!
            Vi kan vara stolta, men inte nöjda.
          </note>
          <note>
            Fru talman! Låt mig säga något kort om familjeveckan eftersom
            den togs upp i debatten. För att tala om detta hur tror jag inte
            att det var många som var med i valrörelsen 2018 som missade att
            ett av Socialdemokrater ­ nas vallöften var just familjeveckan.
            Det kan ses som slöseri i pandemi ­ tider, men slöseri brukar
            man också kalla olika försäkringar, till exempel a-kassan eller
            sjukpenningen. Den jämförelsen haltar lite grann eftersom familjeveckan
            inte är tänkt som en försäkring – däremot en möjlighet för familjer
            att klara det som vi i dag populärt kallar livspusslet.
          </note>
          <note>
            Hur fixar man det faktum att förskolan håller stängt för utbildning?
            Familjeveckan kommer inte att lösa allt, men det är få reformer
            som enskilt gör det.
          </note>
          <note>
            Fru talman! Av synliga skäl – det är inte bara pandemiglassen!
            – kan jag redogöra för förväntningarna som ofta finns när man
            är på väg in i en familjebildning. Att tillsammans med den man
            valt att leva med invänta och uppfostra en helt ny person är mäktigt.
            Det är stort och skrämmande. Det är kort sagt spännande.
          </note>
          <note>
            Ibland går det inte som man tänkt sig, och ibland lever man inte
            lika länge som man tänkt med sin kärlek. Livet händer och saker
            förändras. I det läget kommer målet som handlar om att alla barnfamiljer
            ska ha en god ekonomisk levnadsstandard in i bilden.
          </note>
          <note>
            I budgetpropositionen för 2021 lyfts underhållsstödet fram som
            en del av detta. Nästa år kommer en höjning av stödet med mellan
            100 och 150 kronor i månaden per barn. Det är något som både efterfrågats
            och efterlängtats.
          </note>
          <note>
            Fru talman! Staten ska inte lägga sig i vad enskilda familjer
            gör för livsval i olika situationer, med vissa undantag som jag
            tidigare nämnde. Däremot är det rimligt att anta att staten ska
            finnas där när du inte klarar dig själv. Du ska bidra efter förmåga
            för att också kunna få hjälp efter behov. Det här samhällskontraktet
            svajar lite emellanåt, men grunden finns där, och den är stark.
            Jag tycker att vi ska vara stolta, men absolut inte nöjda.
          </note>
          <note type="speaker">
            Anf. 225 MARTINA JOHANSSON (C):
          </note>
          <note>
            Fru talman! Kvällen börjar bli sen, och år 2020 är snart slut.
            Det är ett år som har påverkat många människor på olika sätt.
            Människor har drabbats av sjukdom eller dödsfall. Människor har
            haft ökad sjukfrånvaro, haft ökat vabuttag, drabbats av permitteringar
            eller fått lämna sina arbeten.
          </note>
          <note>
            Det här året kommer att påverka även 2021, och jag hoppas verkligen
            att det blir ett annorlunda år jämfört med 2020 och att vi kan
            återgå till någon form av vardag. Låt oss slippa den höga sjukfrånvaron,
            vabben och permitteringarna.
          </note>
          <note>
            Målet med den ekonomiska familjepolitiken, som andra talare också
            har varit inne på, är en god ekonomisk standard för familjer och
            att utjämna skillnader mellan hushåll med och utan barn. Men det
            är också fråga om ett jämställt föräldraskap. Det är precis som
            Hans Eklind sa tidigare, nämligen att vi ska sätta barnet i centrum.
            Det är precis vad det handlar om, och det är därför det finns
            föräldraledighet; barnet behöver sina föräldrar.
          </note>
          <note>
            Centerpartiet vill få en ökad flexibilitet och möjlighet att
            fatta köksbordsbeslut. Ur den aspekten är jag överens med min
            kollega från Kristdemokraterna, även om vi inte är överens om
            alla vägar dit. Vi behöver göra mer. Vi behöver ökad information
            om vad de val jag gör i mitt barns tidiga liv innebär för min
            livsinkomst.
          </note>
          <note>
            Men det handlar också om att vi behöver fatta beslut om gemensam
            vårdnad, för det handlar om en symbol. Nu hanteras inte den frågan
            i det här utskottet, men den är minst lika viktig för att visa
            att båda föräldrarna är lika viktiga för barnen.
          </note>
          <note>
            Jag tror att vi också behöver jobba med morötter. Vi behöver
            återkom ­ ma med jämställdhetsbonus och vab-bonus för att få en
            mer jämställd fördelning.
          </note>
          <note>
            Men oavsett hur mycket vi gör i systemen måste vi också jobba
            med våra normer och värderingar. Vad är det vi väljer? Hur ser
            vi på föräldrar som väljer att ta ut sin föräldraledighet på ett
            annat sätt än vad traditionen bjuder? Jag tror inte att det handlar
            enbart om ekonomi utan också om hur vi som enskilda individer
            diskuterar och agerar och ser på att man väljer en annan väg.
            Jag ser fram emot den dag då det är helt självklart att mamman
            är hemma tre månader. Sedan är pappan hemma sju månader, och sedan
            kanske mamman återkommer. Den dagen har vi börjat nå ett jämställt
            föräldraskap. Men det räcker inte att bara ändra i systemen, utan
            det handlar om att jobba med våra värderingar.
          </note>
          <note>
            Det finns en annan bit som jag tycker är viktig och som vi också
            behöver ha med i diskussionen, och det är att vi ska underlätta
            föräldraskapet. Vi ska underlätta för att kunna jobba och få pusslet
            att gå ihop.
          </note>
          <note>
            För det finns det en reform. Den är inte alltid så populär i
            alla kretsar, men rutreformen ger faktiskt möjligheten till föräldrar
            att jobba samtidigt som de sköter om sitt hem. Det ger också andra
            människor en vit inkomst. Det är ett viktigt arbete för de personerna.
          </note>
          <note>
            Fru talman! Det visar sig också att kvinnor har fått högre livsinkomst
            efter att man infört den här typen av reformer, så de är viktiga.
          </note>
          <note>
            Fru talman! Jag kan inte låta bli att också prata om bostadsbidraget
            när jag pratar om familjeekonomi.
          </note>
          <note>
            Där behöver vi nu göra en månadsavstämning. Det är en del av
            helhet ­ en för att föräldrar och familjer ska våga söka bostadsbidrag
            när inkomsterna förändras, som de har gjort ett sådant här år.
            Går man från arbete till att kanske få lägre inkomst måste man
            kunna söka bostadsbidrag utan att riskera att hamna i skuld. Det
            är en viktig sak som regeringen behöver ta tag i och faktiskt
            genomföra. Men, som sagt, inga bidrag kan kompensera att vi arbetar.
          </note>
          <note>
            Det finns en annan fråga som ligger mig varmt om hjärtat och
            som delvis berör bostadsbidraget, och det är den om föräldrar
            som väljer att leva isär. Det är alldeles för mycket tvister om
            barn. Det drabbar barnen, som ska stå i centrum. Därför är det
            viktigt att se över bostadsbidraget och hur de regelsystemen ser
            ut så att föräldrar även efter en separation kan fortsätta leva
            ett bra tillsammans med sina barn.
          </note>
          <note>
            Jag tänker inte förlänga debatten mer än så, men jag vill önska
            alla i kammaren och alla kollegor och talmannen med medarbetare
            en riktigt god jul och ett gott nytt år.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 226 BENGT ELIASSON (L):
          </note>
          <note>
            Fru talman! Näst sist ut klockan snart halv elva. Det är spännande
            att debattera viktiga saker även vid denna tidpunkt . Det visar
            hur viktiga Sveriges riksdagsdebatter faktiskt är.
          </note>
          <note>
            Fru talman! Eftersom Ida Gabrielsson så förtjänstfullt påminde
            mig om att vi har ett januarisamarbete yrkar jag till att börja
            med bifall till förslaget i betänkandet, så är det gjort.
          </note>
          <note>
            Fru talman! Sverige har en av världens absolut mest generösa
            föräldra ­ försäkringar. Det är vi liberaler väldigt stolta över,
            för det har vi varit med och drivit fram sedan början av 1910-talet.
          </note>
          <note>
            Men dagens system bidrar också till att bevara ojämställda mönster.
            Det behöver därför införas en förändrad modell som ökar valfriheten
            och jämställdheten i föräldraförsäkringen. En modern och bra familjepolitik
            gör det möjligt för föräldrar att kombinera arbete med föräldraskap
            och för barn att få tillgång till båda sina föräldrar.
          </note>
          <note>
            För att vi ska få ett jämställt föräldraskap är också ett mer
            jämställt uttag av föräldraförsäkringen avgörande. Statistiken
            visar tydligt att när barnen kommer börjar kvinnorna tappa i löneutveckling
            medan sjuktalen går upp. Detta får i slutändan, i pensionssystemet
            som vi debatterade för en stund sedan, enorma konsekvenser för
            kvinnors livslön. De tjänar i genomsnitt 3,6 miljoner mindre än
            männen under livet. Även om den siffran mycket långsamt minskar
            finns den kvar. Och eftersom huvudansvaret för barnen hamnar på
            kvinnan är det vanligare att kvinnor arbetar deltid i hög utsträckning,
            vilket gör att hälften av alla kvinnor riskerar att bli så kallade
            fattigpensionärer med mycket låg pension.
          </note>
          <note>
            Fru talman! Det handlar dock inte bara om kvinnor. Det handlar
            också om männens rätt till sitt föräldraskap.
          </note>
          <note>
            Vi har år 2020 fortfarande normer och förväntningar som många
            gånger styr hur ledigheten delas mellan föräldrarna. Män som vill
            ta ut en större andel och vara mer med sina barn upplever enligt
            undersökningar ofta att de blir motarbetade, och förväntningarna
            att snabbt vara tillbaka på jobbet är starka drivkrafter. Vi ska
            inte tala om hur det är för egenföretagare, som har ett väldigt
            tryck på sig och känner att de faktiskt inte kan låta bli att
            jobba för sitt företags skull.
          </note>
          <note>
            Konsekvenserna av detta blir inte sällan att karriär och löneutveckling
            försämras drastiskt för de män som beter sig så som kvinnor förväntas
            göra. Det är inte rimligt, inte på något sätt. Barn har rätt till
            båda sina föräldrar.
          </note>
          <note>
            Fru talman! Ensamstående föräldrar lever i en alldeles särskilt
            utsatt situation. De barn som lever i barnfattigdom lever ofta
            med en förälder, som alltför ofta inte får det underhållsstöd
            den har rätt till för att kunna försörja familjen. Det är oftast
            kvinnor som lämnas att försörja och ta hand om barnen efter en
            separation, men det finns också många män som är otroligt utsatta
            i den här situationen. Det får vi inte glömma bort. Deras situation,
            både männens och kvinnornas, behöver uppmärksammas särskilt. Ekonomisk
            ojämlikhet minskar kvinnors och mäns frihet och oberoende. Det
            är viktigt att vi har en familjepolitik som fokuserar på detta
            och samtidigt sätter barnet i centrum.
          </note>
          <note>
            Fru talman! Familjer kan se ut på många olika sätt, och alla
            föräldrar ska ha möjlighet att kombinera jobb och föräldraskap.
            Vi liberaler vill ha en modern, valfrihetsinriktad familjepolitik
            som ökar jämställdheten och uppmuntrar arbete. Ett jämställt föräldraskap
            är bra för barnen, bra för familjen, bra för samhället och bra
            för individen. Här spelar föräldraförsäkringen och de ekonomiska
            förutsättningarna, som vi nu debatterar, en central roll.
          </note>
          <note>
            Med detta vill jag i denna sena timme önska talmanspresidiet,
            kammarkansliet, kammarens ledamöter och framför allt kompisarna
            i utskottet en riktigt god jul och ett gott nytt år. Var rädda
            om er i pandemin!
          </note>
          <note type="speaker">
            Anf. 227 MATS BERGLUND (MP):
          </note>
          <note>
            Fru talman! Jag tittar på klockan och ser att vi har väldigt
            lång tid på oss.
          </note>
          <note>
            Politiken kring barn och barnfamiljer hittar vi i en mängd politikområden.
            Det handlar om vården och omsorgen, om förskolan och skolan, om
            kulturen, om stadsbyggnads- och bostadspolitiken. Men gemensamt
            är att satsningar på framtida generationer förmodligen är de bästa
            investeringar vi kan göra. En bra skola och en trygg uppväxt i
            trygga uppväxtmiljöer är förutsättningar för trygga liv.
          </note>
          <note>
            Föräldrarnas inkomst ska aldrig vara avgörande för barnens möjligheter.
            Samhället har ansvar för barn. Därför investerar vi i alla de
            här områdena, och därför är det utgiftsområde i statsbudgeten
            som vi nu diskuterar, Ekonomisk trygghet för familjer och barn,
            så viktigt.
          </note>
          <note>
            Barnbidraget är en bärande del. Det tillkom för över 70 år sedan,
            i en annan tid men med delvis samma utmaningar som vi har i dag:
            att stärka barnfamiljernas ekonomiska situation och minska barnfattigdomen,
            men också att utjämna klyftor. Det generella barnbidraget har
            bidragit till jämställdhet mellan könen och är en markering av
            samhällets ansvar att värna barnen och deras uppväxt.
          </note>
          <note>
            Fru talman! Vi har nu ett antal rätt svåra månader bakom oss
            och kan ­ ske lika många – eller ännu fler, vem vet – framför
            oss med en global pandemi som har orsakat sjukdom och död men
            också vänt upp och ned på livet för många.
          </note>
          <note>
            Regeringen har tillsammans med riksdagen agerat kraftfullt inom
            nästan alla politikområden. Vi var tidiga med att införa en lag
            för att snabbt kunna stänga skolorna och, kopplat till det, även
            en tillfällig föräldrapen ­ ning om barnen behöver vara hemma
            samt en förebyggande tillfällig föräldrapenning för att minska
            risken att barn som haft en allvarlig sjukdom ska smittas.
          </note>
          <note>
            Pandemin har slagit brett mot ekonomin. Vi har sett en ökning
            av arbetslösheten, och som vanligt är det de som redan har små
            marginaler sedan tidigare som drabbas hårdast. Regeringen har
            sett till att underlätta för de mest utsatta barnfamiljerna genom
            en höjning av bostadsbidraget. Det har skett genom ett särskilt
            tilläggsbidrag riktat till barnfamiljer.
          </note>
          <note>
            Jag vill stanna upp här och trycka på den åtgärden. Den har varit
            träffsäker för att stärka just de mest utsatta barnfamiljerna.
            Nu har de fått en förstärkning sedan ett halvår tillbaka. Det
            rör sig många gånger om ensamstående föräldrar, i de allra flesta
            fall om ensamstående kvinnor med barn. Vi behöver dock fortsätta
            att följa utvecklingen.
          </note>
          <note>
            I budgeten för nästa år ligger en annan viktig satsning, som
            är permanent. Vi höjer underhållsstödet med 100–150 kronor per
            månad och barn. Det är också en träffsäker åtgärd för ensamstående
            föräldrar, oftast kvinnor, som nu kommer att kunna erbjuda en
            bättre ekonomisk situation för sina barn.
          </note>
          <note>
            Miljöpartiet har länge påtalat och arbetat för att förbättra
            situationen för just de mest utsatta barnfamiljerna. I Miljöpartiets
            Sverige ska vi inte ha vräkningar av barnfamiljer. Barnfattigdomen
            ska raderas ut. Alla barn ska ha goda förutsättningar och få en
            bra start i livet. Alla barn ska känna sig sedda och vara betydelsefulla.
            Det är ju målet.
          </note>
          <note>
            Miljöpartiet drev av den anledningen länge att FN:s deklaration
            om barnens rätt skulle bli en del av svensk lag, vilket den sedan
            ett knappt år tillbaka också är. Det är en historisk händelse
            och ett viktigt kliv framåt för barns rättigheter. Ny lagstiftning
            och alla som fattar beslut som rör barn måste nu alltid beakta
            att barn har rättigheter och att dessa blir tillgodosedda. Det
            handlar om barnens trygghet, delaktighet och inflytande.
          </note>
          <note>
            Att vi nu har barnkonventionen i lagen är inte något självändamål
            eller slutmål i sig. Vi är inte framme, utan det är implementeringen
            som blir det viktiga. Det här är början på en lång process.
          </note>
          <note>
            Fru talman! Jag ska också säga något om jämställdhet. Sverige
            är ett av världens mest jämställda länder. Men det betyder inte,
            inte heller på det här området, att vi är framme vid något mål,
            att vi kan slå oss för bröstet eller ens att vi är nöjda. Vi har
            långt kvar.
          </note>
          <note>
            Jämställdhetsarbetet behöver genomsyra hela samhället: civilsamhäl
            ­ let, skolan, arbetslivet, politiken, familjelivet. En avgörande
            nyckelfaktor för att komma framåt i arbetet och framåt på vägen
            mot det jämställda samhället ligger i omsorgen om barnen. Pappor
            måste ta lika stort ansvar under barnaåren som mammorna, annars
            kommer inte detta att gå. Männen måste avstå tid från arbete eller
            studier i samma grad som kvinnorna för att ta hand om barnen om
            vi ska komma någonvart. Och politiken behöver visa vägen.
          </note>
          <note>
            Vi har tidigare här i debatten hört från Kristdemokraterna att
            föräldraförsäkringen måste utgå från barnen. Vi har hört från
            Sverigedemokraterna att föräldraförsäkringen är en ynnest för
            föräldern. Vi har hört från Moderaterna att den äkta jämställdheten
            ska komma inifrån. Politiken ska inte lägga sig i.
          </note>
          <note>
            Men, fru talman, historien har faktiskt visat något annat. Det
            är politiska reformer som har möjliggjort att Sverige är ett av
            världens mest jämställda länder.
          </note>
          <note>
            Vi har ett utredningsbetänkande på bordet sedan 2017. Betänkandet
            har remissbehandlats. Utredningen föreslår ett jämställt föräldraskap
            med ett mer lika uttag av föräldraledigheten. Konkret föreslås
            en tredelning av föräldradagarna och generellt ett tidigare uttag
            av dagarna. Jag måste säga att det smärtar att vi inte kan nå
            en enighet, att vi är så långt ifrån varandra i den här frågan
            att vi inte kan genomföra dessa förslag. Miljöpartiet kommer i
            alla fall att fortsätta driva att fler dagar reserveras.
          </note>
          <note>
            Fru talman! Föräldraförsäkringen och hela den ekonomiska familjepolitiken
            vilar på idén om den svenska välfärdsstaten, som har gynnat Sverige
            under många decennier. Men dagens familjepolitik måste möta dagens
            familjekonstellationer.
          </note>
          <note>
            Jag har nämnt jämställdheten. Men det var också väldigt glädjande
            nyheter förra veckan när jämställdhetsminister Åsa Lindhagen meddelade
            att regeringen nu tillsatt en utredning om en könsneutral föräldrabalk.
          </note>
          <note>
            Utredaren kommer att få ett brett direktiv. Bland annat ska barn
            självklart ha rätt till sina föräldrar – till alla sina föräldrar,
            även om de är fler än två. Den situationen är ju långt ifrån ovanlig
            i dag om man ser det från barnets perspektiv, där en bonuspappa
            eller en bonusmamma kan vara minst lika viktig för barnet som
            de juridiska föräldrarna. Men det handlar också om att i vissa
            fall häva ett föräldraskap och om nya adoptionsregler. Till exempel
            ska också par som har separerat ändå kunna adoptera, antingen
            gemensamt eller i de fall där bara den ena parten är juridisk
            förälder men där båda kanske har en nära koppling till barnet.
            Det handlar också om att få en tryggare och enklare lagstiftning
            i de fall där föräldrarna är av samma kön.
          </note>
          <note>
            Det här är efterlängtat. Utredaren ska återkomma med ett betänkande
            senast till sommaren 2022.
          </note>
          <note>
            Fru talman! Jag ser att jag har dragit över talartiden. Jag ber
            om ursäkt för det. Jag tror dock att jag har möjlighet att, förutom
            att yrka bifall till utskottets förslag i betänkandet, önska alla
            en god kväll och en trevlig natt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 12 Bordläggning
          </note>
          <note>
            Följande dokument anmäldes och bordlades:
          </note>
          <note>
            Motioner
          </note>
          <note>
            med anledning av prop. 2020/21:58 Möjlighet till betyg från årskurs
            4 – efter försöksverksamheten
          </note>
          <note>
            2020/21:3786 av Daniel Riazat m.fl. (V)
          </note>
          <note>
            2020/21:3792 av Patrick Reslow m.fl. (SD)
          </note>
          <note>
            2020/21:3793 av Kristina Axén Olin m.fl. (M)
          </note>
          <note>
            2020/21:3794 av Gudrun Brunegård m.fl. (KD)
          </note>
          <note>
            § 13 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 11 december
          </note>
          <note>
            2020/21:957 Studielån för studier på folkhögskolor
          </note>
          <note>
            av Lotta Olsson (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:958 Gängkriminalitet
          </note>
          <note>
            av Ann-Charlotte Hammar Johnsson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:959 Planering av järnvägsunderhåll
          </note>
          <note>
            av Ann-Charlotte Hammar Johnsson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:960 Kulturföretagares villkor
          </note>
          <note>
            av Lotta Finstorp (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:961 Händer i vården och coronapandemin
          </note>
          <note>
            av Lotta Olsson (M)
          </note>
          <note>
            till socialminister Lena Hallengren (S)
          </note>
          <note>
            2020/21:962 Stärkt äganderätt i Skogsutredningen
          </note>
          <note>
            av Åsa Coenraads (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:963 Tjänstemannaansvaret
          </note>
          <note>
            av Sten Bergheden (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:964 Omsättningstapp för hotell- och restaurangbranschen
          </note>
          <note>
            av Tobias Andersson (SD)
          </note>
          <note>
            till näringsminister Ibrahim Baylan (S)
          </note>
          <note>
            2020/21:965 Stöd till enskilda firmor
          </note>
          <note>
            av Tobias Andersson (SD)
          </note>
          <note>
            till näringsminister Ibrahim Baylan (S)
          </note>
          <note>
            2020/21:966 Incitament till snabbare studier
          </note>
          <note>
            av Hans Rothenberg (M)
          </note>
          <note>
            till statsrådet Matilda Ernkrans (S)
          </note>
          <note>
            2020/21:967 Industriell energiskatt som miljöstimulans
          </note>
          <note>
            av Hans Rothenberg (M)
          </note>
          <note>
            till statsrådet Anders Ygeman (S)
          </note>
          <note>
            2020/21:968 Finansiering av Sjöfartsverket
          </note>
          <note>
            av Hans Rothenberg (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:969 Geologi som ett eget skolämne
          </note>
          <note>
            av Hans Rothenberg (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:970 Riskskatt på banker
          </note>
          <note>
            av Hans Rothenberg (M)
          </note>
          <note>
            till finansminister Magdalena Andersson (S)
          </note>
          <note>
            2020/21:971 Konsumentförtroende för handelns datainsamling
          </note>
          <note>
            av Angelica Lundberg (SD)
          </note>
          <note>
            till statsrådet Lena Micko (S)
          </note>
          <note>
            2020/21:972 Mobiltäckning i hela landet
          </note>
          <note>
            av Malin Larsson (S)
          </note>
          <note>
            till statsrådet Anders Ygeman (S)
          </note>
          <note>
            2020/21:973 Parkeringsplatser vid bostäder och arbetsplatser
          </note>
          <note>
            av Jimmy Ståhl (SD)
          </note>
          <note>
            till statsrådet Per Bolund (MP)
          </note>
          <note>
            2020/21:974 Ett återupprättat banverk
          </note>
          <note>
            av Jimmy Ståhl (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:975 Stödperson till barn vid vårdnadstvister
          </note>
          <note>
            av Mikael Eskilandersson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:976 En oberoende haveriutredning om Estonia
          </note>
          <note>
            av Jimmy Ståhl (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:977 Barnrätt vid familjehemsplaceringar
          </note>
          <note>
            av Mikael Eskilandersson (SD)
          </note>
          <note>
            till socialminister Lena Hallengren (S)
          </note>
          <note>
            2020/21:978 Konsumenttrygghet vid egenimport
          </note>
          <note>
            av Angelica Lundberg (SD)
          </note>
          <note>
            till statsrådet Lena Micko (S)
          </note>
          <note>
            2020/21:979 Kompetens i rättsprocessen för dem som möter barn
          </note>
          <note>
            av Mikael Eskilandersson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:980 Sveaskogs skogsinnehav
          </note>
          <note>
            av Sten Bergheden (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:981 Dalslands vägnät
          </note>
          <note>
            av Ann-Sofie Alm (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:982 Effekterna av corona på statliga bolags underleverantörer
          </note>
          <note>
            av Ann-Sofie Alm (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:983 En svensk vätgasstrategi för flyget
          </note>
          <note>
            av Ann-Sofie Alm (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:984 Drönarbranschen
          </note>
          <note>
            av Rickard Nordin (C)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:985 Normaliserade förbindelser mellan Marocko och Israel
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:986 Vaccination av skol- och förskolepersonal
          </note>
          <note>
            av Alexandra Anstrell (M)
          </note>
          <note>
            till socialminister Lena Hallengren (S)
          </note>
          <note>
            2020/21:987 Undantag för deltidsbrandmän
          </note>
          <note>
            av Alexandra Anstrell (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:988 Korttidsarbete våren 2021
          </note>
          <note>
            av Eric Westroth (SD)
          </note>
          <note>
            till näringsminister Ibrahim Baylan (S)
          </note>
          <note>
            2020/21:989 Det grundlagsskyddade egendomsskyddet
          </note>
          <note>
            av Kjell Jansson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 14 Kammaren åtskildes kl. 22 . 37 .
          </note>
          <note>
            Sammanträdet leddes
          </note>
          <note>
            av talmannen från dess början till och med § 6 ,
          </note>
          <note>
            av andre vice talmannen därefter till och med § 7 anf. 118 (delvis)
            ,
          </note>
          <note>
            av talmannen därefter till och med § 8 anf. 154 (delvis) ,
          </note>
          <note>
            av tredje vice talmannen därefter till och med § 9 anf. 195 (delvis)
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            CLAES MÅRTENSSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Meddelande om EU-politisk debatt
          </note>
          <note>
            § 2 Anmälan om fördröjt svar på interpellation
          </note>
          <note>
            § 3 Anmälan om faktapromemoria
          </note>
          <note>
            § 4 Ärenden för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Säkerhetspolitisk inriktning – Totalförsvaret 2021–2025
          </note>
          <note>
            Sammansatta utrikes- och försvarsutskottets betänkande 2020/21:UFöU4
          </note>
          <note>
            Anf. 1 KENNETH G FORSLUND (S)
          </note>
          <note>
            Anf. 2 HANS WALLMARK (M)
          </note>
          <note>
            Anf. 3 KENNETH G FORSLUND (S) replik
          </note>
          <note>
            Anf. 4 HANS WALLMARK (M) replik
          </note>
          <note>
            Anf. 5 KENNETH G FORSLUND (S) replik
          </note>
          <note>
            Anf. 6 HANS WALLMARK (M) replik
          </note>
          <note>
            Anf. 7 BJÖRN SÖDER (SD)
          </note>
          <note>
            Anf. 8 KENNETH G FORSLUND (S) replik
          </note>
          <note>
            Anf. 9 BJÖRN SÖDER (SD) replik
          </note>
          <note>
            Anf. 10 KENNETH G FORSLUND (S) replik
          </note>
          <note>
            Anf. 11 BJÖRN SÖDER (SD) replik
          </note>
          <note>
            Anf. 12 KERSTIN LUNDGREN (C)
          </note>
          <note>
            Anf. 13 KENNETH G FORSLUND (S) replik
          </note>
          <note>
            Anf. 14 KERSTIN LUNDGREN (C) replik
          </note>
          <note>
            Anf. 15 KENNETH G FORSLUND (S) replik
          </note>
          <note>
            Anf. 16 KERSTIN LUNDGREN (C) replik
          </note>
          <note>
            Anf. 17 HÅKAN SVENNELING (V)
          </note>
          <note>
            Anf. 18 HANS WALLMARK (M) replik
          </note>
          <note>
            Anf. 19 HÅKAN SVENNELING (V) replik
          </note>
          <note>
            Anf. 20 HANS WALLMARK (M) replik
          </note>
          <note>
            Anf. 21 HÅKAN SVENNELING (V) replik
          </note>
          <note>
            Anf. 22 KERSTIN LUNDGREN (C) replik
          </note>
          <note>
            Anf. 23 HÅKAN SVENNELING (V) replik
          </note>
          <note>
            Anf. 24 KERSTIN LUNDGREN (C) replik
          </note>
          <note>
            Anf. 25 HÅKAN SVENNELING (V) replik
          </note>
          <note>
            Anf. 26 MIKAEL OSCARSSON (KD)
          </note>
          <note>
            Anf. 27 ALLAN WIDMAN (L)
          </note>
          <note>
            Anf. 28 JANINE ALM ERICSON (MP)
          </note>
          <note>
            Anf. 29 HANS WALLMARK (M) replik
          </note>
          <note>
            Anf. 30 JANINE ALM ERICSON (MP) replik
          </note>
          <note>
            Anf. 31 HANS WALLMARK (M) replik
          </note>
          <note>
            Anf. 32 JANINE ALM ERICSON (MP) replik
          </note>
          <note>
            Anf. 33 Försvarsminister PETER HULTQVIST (S)
          </note>
          <note>
            Anf. 34 MIKAEL OSCARSSON (KD) replik
          </note>
          <note>
            Anf. 35 Försvarsminister PETER HULTQVIST (S) replik
          </note>
          <note>
            Anf. 36 MIKAEL OSCARSSON (KD) replik
          </note>
          <note>
            Anf. 37 Försvarsminister PETER HULTQVIST (S) replik
          </note>
          <note>
            Anf. 38 HÅKAN SVENNELING (V) replik
          </note>
          <note>
            Anf. 39 Försvarsminister PETER HULTQVIST (S) replik
          </note>
          <note>
            Anf. 40 HÅKAN SVENNELING (V) replik
          </note>
          <note>
            Anf. 41 Försvarsminister PETER HULTQVIST (S) replik
          </note>
          <note>
            Anf. 42 HANS WALLMARK (M) replik
          </note>
          <note>
            Anf. 43 Försvarsminister PETER HULTQVIST (S) replik
          </note>
          <note>
            Anf. 44 HANS WALLMARK (M) replik
          </note>
          <note>
            Anf. 45 Försvarsminister PETER HULTQVIST (S) replik
          </note>
          <note>
            Anf. 46 KERSTIN LUNDGREN (C) replik
          </note>
          <note>
            Anf. 47 Försvarsminister PETER HULTQVIST (S) replik
          </note>
          <note>
            Anf. 48 KERSTIN LUNDGREN (C) replik
          </note>
          <note>
            Anf. 49 Försvarsminister PETER HULTQVIST (S) replik
          </note>
          <note>
            Anf. 50 ALLAN WIDMAN (L) replik
          </note>
          <note>
            Anf. 51 Försvarsminister PETER HULTQVIST (S) replik
          </note>
          <note>
            Anf. 52 ALLAN WIDMAN (L) replik
          </note>
          <note>
            Anf. 53 Försvarsminister PETER HULTQVIST (S) replik
          </note>
          <note>
            Anf. 54 Utrikesminister ANN LINDE (S)
          </note>
          <note>
            Anf. 55 HANS WALLMARK (M) replik
          </note>
          <note>
            Anf. 56 Utrikesminister ANN LINDE (S) replik
          </note>
          <note>
            Anf. 57 HANS WALLMARK (M) replik
          </note>
          <note>
            Anf. 58 Utrikesminister ANN LINDE (S) replik
          </note>
          <note>
            Anf. 59 KERSTIN LUNDGREN (C) replik
          </note>
          <note>
            Anf. 60 Utrikesminister ANN LINDE (S) replik
          </note>
          <note>
            Anf. 61 KERSTIN LUNDGREN (C) replik
          </note>
          <note>
            Anf. 62 Utrikesminister ANN LINDE (S) replik
          </note>
          <note>
            Anf. 63 MIKAEL OSCARSSON (KD) replik
          </note>
          <note>
            Anf. 64 Utrikesminister ANN LINDE (S) replik
          </note>
          <note>
            Anf. 65 MIKAEL OSCARSSON (KD) replik
          </note>
          <note>
            Anf. 66 Utrikesminister ANN LINDE (S) replik
          </note>
          <note>
            Anf. 67 HÅKAN SVENNELING (V) replik
          </note>
          <note>
            Anf. 68 TALMANNEN
          </note>
          <note>
            Anf. 69 Utrikesminister ANN LINDE (S) replik
          </note>
          <note>
            Anf. 70 HÅKAN SVENNELING (V) replik
          </note>
          <note>
            Anf. 71 Utrikesminister ANN LINDE (S) replik
          </note>
          <note>
            Anf. 72 PÅL JONSON (M)
          </note>
          <note>
            Anf. 73 ROGER RICHTHOFF (SD)
          </note>
          <note>
            Anf. 74 LOTTA JOHNSSON FORNARVE (V)
          </note>
          <note>
            Anf. 75 DANIEL BÄCKSTRÖM (C)
          </note>
          <note>
            (Beslut skulle fattas den 15 december.)
          </note>
          <note>
            § 7 Totalförsvaret 2021–2025
          </note>
          <note>
            Försvarsutskottets betänkande 2020/21:FöU4
          </note>
          <note>
            Anf. 76 PÅL JONSON (M)
          </note>
          <note>
            Anf. 77 NIKLAS KARLSSON (S)
          </note>
          <note>
            Anf. 78 PÅL JONSON (M) replik
          </note>
          <note>
            Anf. 79 NIKLAS KARLSSON (S) replik
          </note>
          <note>
            Anf. 80 PÅL JONSON (M) replik
          </note>
          <note>
            Anf. 81 NIKLAS KARLSSON (S) replik
          </note>
          <note>
            Anf. 82 ROGER RICHTHOFF (SD)
          </note>
          <note>
            Anf. 83 DANIEL BÄCKSTRÖM (C)
          </note>
          <note>
            Anf. 84 HANNA GUNNARSSON (V)
          </note>
          <note>
            Anf. 85 ROGER RICHTHOFF (SD) replik
          </note>
          <note>
            Anf. 86 HANNA GUNNARSSON (V) replik
          </note>
          <note>
            Anf. 87 ROGER RICHTHOFF (SD) replik
          </note>
          <note>
            Anf. 88 HANNA GUNNARSSON (V) replik
          </note>
          <note>
            Anf. 89 MIKAEL OSCARSSON (KD)
          </note>
          <note>
            Anf. 90 ROGER RICHTHOFF (SD) replik
          </note>
          <note>
            Anf. 91 MIKAEL OSCARSSON (KD) replik
          </note>
          <note>
            Anf. 92 ROGER RICHTHOFF (SD) replik
          </note>
          <note>
            Anf. 93 MIKAEL OSCARSSON (KD) replik
          </note>
          <note>
            Anf. 94 ALLAN WIDMAN (L)
          </note>
          <note>
            Anf. 95 JANINE ALM ERICSON (MP)
          </note>
          <note>
            Anf. 96 ROGER RICHTHOFF (SD) replik
          </note>
          <note>
            Anf. 97 JANINE ALM ERICSON (MP) replik
          </note>
          <note>
            Anf. 98 ROGER RICHTHOFF (SD) replik
          </note>
          <note>
            Anf. 99 JANINE ALM ERICSON (MP) replik
          </note>
          <note>
            Anf. 100 PÅL JONSON (M) replik
          </note>
          <note>
            Anf. 101 JANINE ALM ERICSON (MP) replik
          </note>
          <note>
            Anf. 102 PÅL JONSON (M) replik
          </note>
          <note>
            Anf. 103 JANINE ALM ERICSON (MP) replik
          </note>
          <note>
            Anf. 104 Försvarsminister PETER HULTQVIST (S)
          </note>
          <note>
            Anf. 105 ROGER RICHTHOFF (SD) replik
          </note>
          <note>
            Anf. 106 Försvarsminister PETER HULTQVIST (S) replik
          </note>
          <note>
            Anf. 107 ROGER RICHTHOFF (SD) replik
          </note>
          <note>
            Anf. 108 Försvarsminister PETER HULTQVIST (S) replik
          </note>
          <note>
            Anf. 109 HANNA GUNNARSSON (V) replik
          </note>
          <note>
            Anf. 110 Försvarsminister PETER HULTQVIST (S) replik
          </note>
          <note>
            Anf. 111 HANNA GUNNARSSON (V) replik
          </note>
          <note>
            Anf. 112 Försvarsminister PETER HULTQVIST (S) replik
          </note>
          <note>
            Anf. 113 PÅL JONSON (M) replik
          </note>
          <note>
            Anf. 114 Försvarsminister PETER HULTQVIST (S) replik
          </note>
          <note>
            Anf. 115 PÅL JONSON (M) replik
          </note>
          <note>
            Anf. 116 Försvarsminister PETER HULTQVIST (S) replik
          </note>
          <note>
            Anf. 117 MIKAEL OSCARSSON (KD) replik
          </note>
          <note>
            Anf. 118 Försvarsminister PETER HULTQVIST (S) replik
          </note>
          <note>
            Anf. 119 MIKAEL OSCARSSON (KD) replik
          </note>
          <note>
            Anf. 120 Försvarsminister PETER HULTQVIST (S) replik
          </note>
          <note>
            Anf. 121 HELÉNE BJÖRKLUND (S)
          </note>
          <note>
            Anf. 122 ALEXANDRA ANSTRELL (M)
          </note>
          <note>
            Anf. 123 SVEN-OLOF SÄLLSTRÖM (SD)
          </note>
          <note>
            Anf. 124 LARS THOMSSON (C)
          </note>
          <note>
            Anf. 125 Statsrådet MIKAEL DAMBERG (S)
          </note>
          <note>
            Anf. 126 MIKAEL OSCARSSON (KD) replik
          </note>
          <note>
            Anf. 127 Statsrådet MIKAEL DAMBERG (S) replik
          </note>
          <note>
            Anf. 128 MIKAEL OSCARSSON (KD) replik
          </note>
          <note>
            Anf. 129 Statsrådet MIKAEL DAMBERG (S) replik
          </note>
          <note>
            Anf. 130 SVEN-OLOF SÄLLSTRÖM (SD) replik
          </note>
          <note>
            Anf. 131 Statsrådet MIKAEL DAMBERG (S) replik
          </note>
          <note>
            Anf. 132 SVEN-OLOF SÄLLSTRÖM (SD) replik
          </note>
          <note>
            Anf. 133 Statsrådet MIKAEL DAMBERG (S) replik
          </note>
          <note>
            Anf. 134 HANNA GUNNARSSON (V) replik
          </note>
          <note>
            Anf. 135 Statsrådet MIKAEL DAMBERG (S) replik
          </note>
          <note>
            Anf. 136 HANNA GUNNARSSON (V) replik
          </note>
          <note>
            Anf. 137 Statsrådet MIKAEL DAMBERG (S) replik
          </note>
          <note>
            Anf. 138 LARS THOMSSON (C) replik
          </note>
          <note>
            Anf. 139 Statsrådet MIKAEL DAMBERG (S) replik
          </note>
          <note>
            Anf. 140 LARS THOMSSON (C) replik
          </note>
          <note>
            Anf. 141 Statsrådet MIKAEL DAMBERG (S) replik
          </note>
          <note>
            Anf. 142 ALEXANDRA ANSTRELL (M) replik
          </note>
          <note>
            Anf. 143 Statsrådet MIKAEL DAMBERG (S) replik
          </note>
          <note>
            Anf. 144 ALEXANDRA ANSTRELL (M) replik
          </note>
          <note>
            Anf. 145 Statsrådet MIKAEL DAMBERG (S) replik
          </note>
          <note>
            (Beslut skulle fattas den 15 december.)
          </note>
          <note>
            § 8 Jämställdhet och nyanlända invandrares etablering
          </note>
          <note>
            Arbetsmarknadsutskottets betänkande 2020/21:AU1
          </note>
          <note>
            Anf. 146 MALIN HÖGLUND (M)
          </note>
          <note>
            Anf. 147 LUDVIG ASPLING (SD)
          </note>
          <note>
            Anf. 148 ALIREZA AKHONDI (C) replik
          </note>
          <note>
            Anf. 149 LUDVIG ASPLING (SD) replik
          </note>
          <note>
            Anf. 150 TALMANNEN
          </note>
          <note>
            Anf. 151 ALIREZA AKHONDI (C) replik
          </note>
          <note>
            Anf. 152 LUDVIG ASPLING (SD) replik
          </note>
          <note>
            Anf. 153 ALI ESBATI (V)
          </note>
          <note>
            Anf. 154 DÉSIRÉE PETHRUS (KD)
          </note>
          <note>
            Anf. 155 ANNIKA STRANDHÄLL (S) replik
          </note>
          <note>
            Anf. 156 DÉSIRÉE PETHRUS (KD) replik
          </note>
          <note>
            Anf. 157 ANNIKA STRANDHÄLL (S) replik
          </note>
          <note>
            Anf. 158 DÉSIRÉE PETHRUS (KD) replik
          </note>
          <note>
            Anf. 159 ANNIKA STRANDHÄLL (S)
          </note>
          <note>
            Anf. 160 LUDVIG ASPLING (SD) replik
          </note>
          <note>
            Anf. 161 ANNIKA STRANDHÄLL (S) replik
          </note>
          <note>
            Anf. 162 LUDVIG ASPLING (SD) replik
          </note>
          <note>
            Anf. 163 ANNIKA STRANDHÄLL (S) replik
          </note>
          <note>
            Anf. 164 DÉSIRÉE PETHRUS (KD) replik
          </note>
          <note>
            Anf. 165 ANNIKA STRANDHÄLL (S) replik
          </note>
          <note>
            Anf. 166 DÉSIRÉE PETHRUS (KD) replik
          </note>
          <note>
            Anf. 167 ANNIKA STRANDHÄLL (S) replik
          </note>
          <note>
            Anf. 168 ALIREZA AKHONDI (C)
          </note>
          <note>
            Anf. 169 LUDVIG ASPLING (SD) replik
          </note>
          <note>
            Anf. 170 ALIREZA AKHONDI (C) replik
          </note>
          <note>
            Anf. 171 LUDVIG ASPLING (SD) replik
          </note>
          <note>
            Anf. 172 ALIREZA AKHONDI (C) replik
          </note>
          <note>
            Anf. 173 MALIN DANIELSSON (L)
          </note>
          <note>
            Anf. 174 LUDVIG ASPLING (SD) replik
          </note>
          <note>
            Anf. 175 MALIN DANIELSSON (L) replik
          </note>
          <note>
            Anf. 176 LUDVIG ASPLING (SD) replik
          </note>
          <note>
            Anf. 177 MALIN DANIELSSON (L) replik
          </note>
          <note>
            Anf. 178 LEILA ALI-ELMI (MP)
          </note>
          <note>
            Anf. 179 Statsrådet ÅSA LINDHAGEN (MP)
          </note>
          <note>
            Anf. 180 DÉSIRÉE PETHRUS (KD) replik
          </note>
          <note>
            Anf. 181 Statsrådet ÅSA LINDHAGEN (MP) replik
          </note>
          <note>
            Anf. 182 DÉSIRÉE PETHRUS (KD) replik
          </note>
          <note>
            Anf. 183 Statsrådet ÅSA LINDHAGEN (MP) replik
          </note>
          <note>
            Anf. 184 EBBA HERMANSSON (SD)
          </note>
          <note>
            (Beslut skulle fattas den 15 december.)
          </note>
          <note>
            § 9 Subsidiaritetsprövning av kommissionens förslag till direktiv
            om tillräckliga minimilöner i Europeiska unionen
          </note>
          <note>
            Arbetsmarknadsutskottets utlåtande 2020/21:AU6
          </note>
          <note>
            Anf. 185 JOHAN ANDERSSON (S)
          </note>
          <note>
            Anf. 186 MATS GREEN (M)
          </note>
          <note>
            Anf. 187 LUDVIG ASPLING (SD)
          </note>
          <note>
            Anf. 188 MARTIN ÅDAHL (C)
          </note>
          <note>
            Anf. 189 ALI ESBATI (V)
          </note>
          <note>
            Anf. 190 MATS GREEN (M) replik
          </note>
          <note>
            Anf. 191 ALI ESBATI (V) replik
          </note>
          <note>
            Anf. 192 MATS GREEN (M) replik
          </note>
          <note>
            Anf. 193 ALI ESBATI (V) replik
          </note>
          <note>
            Anf. 194 MARTIN ÅDAHL (C) replik
          </note>
          <note>
            Anf. 195 ALI ESBATI (V) replik
          </note>
          <note>
            Anf. 196 MARTIN ÅDAHL (C) replik
          </note>
          <note>
            Anf. 197 ALI ESBATI (V) replik
          </note>
          <note>
            Anf. 198 DÉSIRÉE PETHRUS (KD)
          </note>
          <note>
            Anf. 199 MALIN DANIELSSON (L)
          </note>
          <note>
            (Beslut skulle fattas den 15 december.)
          </note>
          <note>
            § 10 Ekonomisk trygghet vid ålderdom
          </note>
          <note>
            Socialförsäkringsutskottets betänkande 2020/21:SfU2
          </note>
          <note>
            Anf. 200 MARIA MALMER STENERGARD (M)
          </note>
          <note>
            Anf. 201 JENNIE ÅFELDT (SD)
          </note>
          <note>
            Anf. 202 TERESA CARVALHO (S) replik
          </note>
          <note>
            Anf. 203 JENNIE ÅFELDT (SD) replik
          </note>
          <note>
            Anf. 204 TERESA CARVALHO (S) replik
          </note>
          <note>
            Anf. 205 IDA GABRIELSSON (V)
          </note>
          <note>
            Anf. 206 HANS EKLIND (KD)
          </note>
          <note>
            Anf. 207 TERESA CARVALHO (S)
          </note>
          <note>
            Anf. 208 SOLVEIG ZANDER (C)
          </note>
          <note>
            Anf. 209 MARIA MALMER STENERGARD (M) replik
          </note>
          <note>
            Anf. 210 SOLVEIG ZANDER (C) replik
          </note>
          <note>
            Anf. 211 ANDRE VICE TALMANNEN
          </note>
          <note>
            Anf. 212 BENGT ELIASSON (L)
          </note>
          <note>
            Anf. 213 MATS BERGLUND (MP)
          </note>
          <note>
            Anf. 214 LINDA LINDBERG (SD)
          </note>
          <note>
            Anf. 215 TERESA CARVALHO (S) replik
          </note>
          <note>
            Anf. 216 LINDA LINDBERG (SD) replik
          </note>
          <note>
            Anf. 217 TERESA CARVALHO (S) replik
          </note>
          <note>
            Anf. 218 LINDA LINDBERG (SD) replik
          </note>
          <note>
            (Beslut skulle fattas den 15 december.)
          </note>
          <note>
            § 11 Ekonomisk trygghet för familjer och barn
          </note>
          <note>
            Socialförsäkringsutskottets betänkande 2020/21:SfU3
          </note>
          <note>
            Anf. 219 ANN-SOFIE ALM (M)
          </note>
          <note>
            Anf. 220 LINDA LINDBERG (SD)
          </note>
          <note>
            Anf. 221 IDA GABRIELSSON (V)
          </note>
          <note>
            Anf. 222 ANDRE VICE TALMANNEN
          </note>
          <note>
            Anf. 223 HANS EKLIND (KD)
          </note>
          <note>
            Anf. 224 EMILIA TÖYRÄ (S)
          </note>
          <note>
            Anf. 225 MARTINA JOHANSSON (C)
          </note>
          <note>
            Anf. 226 BENGT ELIASSON (L)
          </note>
          <note>
            Anf. 227 MATS BERGLUND (MP)
          </note>
          <note>
            (Beslut skulle fattas den 15 december.)
          </note>
          <note>
            § 12 Bordläggning
          </note>
          <note>
            § 13 Anmälan om frågor för skriftliga svar
          </note>
          <note>
            § 14 Kammaren åtskildes kl. 22.37.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
