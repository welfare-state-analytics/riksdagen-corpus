<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--41</head>
          <docDate when="2020-11-25 00:00:00">2020-11-25 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 4 november justerades.
          </note>
          <note>
            § 2 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 121
          </note>
          <note>
            Till riksdagen
          </note>
          <note>
            Interpellation 2020/21:121 Utbyggnad av Arlanda
          </note>
          <note>
            av Kjell Jansson (M)
          </note>
          <note>
            Interpellationen kommer att besvaras tisdagen den 1 december
            2020 i ett gemensamt svar med interpellationen 2020/21:94.
          </note>
          <note>
            Skälet till dröjsmålet är att beredning pågår.
          </note>
          <note>
            Stockholm den 24 november 2020
          </note>
          <note>
            Infrastrukturdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2020/21:158
          </note>
          <note>
            Till riksdagen
          </note>
          <note>
            Interpellation 2020/21:158 Polisens användning av medel avsedda
            för kontroll av cabotagetransporter
          </note>
          <note>
            av Thomas Morell (SD)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 11 december 2020.
          </note>
          <note>
            Stockholm den 24 november 2020
          </note>
          <note>
            Justitiedepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            Interpellation 2020/21:172
          </note>
          <note>
            Till riksdagen
          </note>
          <note>
            Interpellation 2020/21:172 Ytterligare dispens för yrkesförarkompetens
          </note>
          <note>
            av Thomas Morell (SD)
          </note>
          <note>
            Interpellationen kommer att besvaras fredagen den 11 december
            2020.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 24 november 2020
          </note>
          <note>
            Infrastrukturdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2020/21:50 till civilutskottet
          </note>
          <note>
            2020/21:52 till justitieutskottet
          </note>
          <note>
            Motioner
          </note>
          <note>
            2020/21:3771 till socialutskottet
          </note>
          <note>
            2020/21:3772 till arbetsmarknadsutskottet
          </note>
          <note>
            § 4 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialutskottets betänkanden
          </note>
          <note>
            2020/21:SoU10 Huvudmannaskap för personlig assistans
          </note>
          <note>
            2020/21:SoU11 Avgiftsfritt pneumokockvaccin för vissa grupper
          </note>
          <note>
            Miljö- och jordbruksutskottets betänkanden
          </note>
          <note>
            2020/21:MJU5 Skyddsjakt på varg
          </note>
          <note>
            2020/21:MJU3 Riksrevisionens rapport om statliga åtgärder för
            fler miljö ­ bilar
          </note>
          <note>
            2020/21:MJU4 Nytt regelverk för handel med utsläppsrätter
          </note>
          <note>
            § 5 Statens budget 2021 – rambeslutet
          </note>
          <note>
            Finansutskottets betänkande 2020/21:FiU1
          </note>
          <note>
            Statens budget 2021 – rambeslutet (prop. 2019/20:122, prop. 2020/21:1
            delvis och prop. 2020/21:14)
          </note>
          <note>
            föredrogs.
          </note>
          <note type="speaker">
            Anf. 1 ELISABETH SVANTESSON (M):
          </note>
          <note>
            Herr talman! Så är vi här den 25 november och ska fatta beslut
            om ramarna för nästa års budget. Vi gör det i en tid när smittspridningen
            har tagit fart igen. Många upplever naturligtvis en trötthet på
            grund av detta. Det är en prövande tid. Det här året har varit
            en prövande tid, först och främst på ett mänskligt plan. Många
            känner åter oro. Många har sörjt sina nära och kära. Andra befinner
            sig just nu mellan liv och död.
          </note>
          <note>
            Det är en prövande tid för medarbetarna i vården. Många av dem
            kände att de kunde pusta ut efter sommaren och få lite återhämtning.
            Men nu är de tillbaka i en mycket, mycket tuff situation på intensivvårdsavdelningar
            och andra avdelningar runt om på Sveriges sjukhus för att rädda
            liv.
          </note>
          <note>
            Det är också en prövande tid för många av landets företagare,
            särskilt de företagare som under hela det här året har haft det
            väldigt tufft. Det handlar om dem som jobbar i kontaktyrken där
            man möter människor och där efterfrågan nu dramatiskt har minskat.
          </note>
          <note>
            Det är en prövande tid, herr talman, och jag tror att vi måste
            ställa in oss på att den här pandemin kommer att pågå under lång
            tid. Effekterna av den kommer att pågå ännu längre. Men även med
            det bästa scenariot, om vi får ett vaccin på plats i början av
            nästa år, kommer det att ta tid innan livet kan återgå till det
            normala. Det är det bästa scenariot. Låt oss hoppas på det! Det
            kommer dock att kräva mycket av oss här i Sveriges riksdag och
            av regeringen.
          </note>
          <note>
            Det värsta scenariot, som vi helst inte vill tänka på men som
            vi som politiska ledare också måste planera för, är att det kan
            ta ännu längre tid innan allting fungerar med vaccinet. Då kommer
            vi att få leva med pandemin och effekterna av den ännu längre.
          </note>
          <note>
            Herr talman! Den budget som antagligen kommer att vinna här i
            dag tar inte höjd för det vi nu ser. Den tar inte höjd för en
            andra våg. Den tar inte höjd för en krisberedskap för nästa år
            och året efter det. Det bekymrar mig. Den här budgeten, som antagligen
            kommer att vinna, är en budget som vill återstarta svensk ekonomi
            helt utan fokus på att det kan behövas mer av krisåtgärder.
          </note>
          <note>
            I Moderaternas budget tog vi höjd just för det som nu sker, nämligen
            att smittspridningen kunde ta fart igen och att vi kommer att
            behöva fortsätta att stötta svenska jobb så att de inte försvinner
            under krisen.
          </note>
          <note>
            Jag vill stanna någon minut till vid detta, herr talman. Pandemin
            kommer att pågå, och jag är som sagt var förvånad över att Socialdemokraterna,
            Miljöpartiet, Centerpartiet och Liberalerna inte har tagit höjd
            för vad vi nu ser.
          </note>
          <note>
            Jag är också väldigt förvånad och bekymrad över att det gick
            månader innan någonting hände, trots att vi alla tillsammans var
            väldigt snabba i våras med att lägga fram krispaket för att stötta
            jobb, med korttidspermitteringar och med omställningsstöd. Visst
            går väldigt många företag bra, inte tu tal om det, men nu när
            allting tar fart igen är det oerhört tufft i de branscher som
            mer eller mindre upplever näringsförbud, och många anställda är
            oroliga. Varför har man då inte ägnat tid åt att förbättra de
            stöd som många av Sveriges företag kommer att behöva under ganska
            lång tid framöver?
          </note>
          <note>
            Herr talman! Under pandemin har inte övriga samhällsproblem upphört.
            Förutom att vi just måste lösa krisen tillsammans och förstå att
            det här kommer att pågå länge finns det två andra stora samhällsproblem
            som jag vill lyfta i den här debatten och som vår budgetmotion
            sätter fokus på. Det ena handlar om att pressa tillbaka kriminaliteten.
            Det andra handlar om att knäcka arbetslösheten.
          </note>
          <note>
            Tyvärr är det så att Sverige blir fattigare och fattigare på
            trygghet. Tyvärr har inte skjutningarna upphört under pandemin.
            Det är inte så att våldtäkterna har försvunnit, och rånen har
            inte blivit färre.
          </note>
          <note>
            Det är tyvärr inte heller en tid när våldet i hemmen har minskat.
            Tvärt ­ om har det här året varit en mörk tid för många, speciellt
            kvinnor som lever med män som förtrycker och som slår.
          </note>
          <note>
            Det här är en tid när vi alla tillsammans måste göra allt vad
            vi kan för att pressa tillbaka kriminaliteten. Det går att vända
            utvecklingen; det har jag sagt här i kammaren många gånger tidigare.
            Utvecklingen går att vända med en rättspolitik där man inte bara
            justerar lagstiftningen i kanten utan tar ett omtag och är tydlig
            mot de gängkriminella och mot dem som begår brott. Titta på Danmark
            – där har man gjort det. Vi kan göra det i Sverige. Det krävs
            dock resurser till hela rättsväsendets myndigheter, de resurser
            som man behöver.
          </note>
          <note>
            Inte heller detta lyckas de fyra partierna som samarbetar lösa.
            Flera av myndigheterna har haft mindre än vad de krävt och behövt.
            Vi moderater vill höja ambitionsnivån för exempelvis polisen och
            se till att polisutbildningen är betald. Vi vill se till att få
            tillbaka pensionerade poliser i yrket så att de kan vara med och
            bidra till att lösa brott.
          </note>
          <note>
            Kriminaliteten går att knäcka och pressa tillbaka, herr talman,
            om man har en tydlig rättspolitik och ser till att dessa myndigheter
            får de pengar som behövs för att lösa uppgiften. Jag är helt övertygad
            om att utveck ­ lingen går att vända.
          </note>
          <note>
            Arbetslösheten är det tredje som jag vill lyfta fram, och det
            är den som bekymrar mig allra mest. Det handlar om människor som
            just nu inte har ett jobb att gå till. För många människor handlar
            det om en lång tid då man inte haft ett jobb att gå till.
          </note>
          <note>
            Just nu slår vi rekord efter rekord i Sverige, rekord som vi
            inte ska vara stolta över. Ett sådant rekord är att vi aldrig
            har sett så många långtids ­ arbetslösa i Sverige som nu. Då kanske
            någon tänker att det ju beror på pandemin. Nej, herr talman, det
            gör det inte. Självklart ökar arbetslösheten i en djup lågkonjunktur.
            Problemet är bara att vi hade en hög arbetslöshet när vi gick
            in i krisen. Från oktober 2014 till februari i år var Sverige
            det enda land i EU där arbetslösheten faktiskt inte minskade utan
            ökade.
          </note>
          <note>
            Det är ett underbetyg och kan inte ses som någonting annat än
            ett misslyckande att man inte under de goda åren i högkonjunktur
            fick till de strukturellt viktiga reformerna för att fler ska
            kunna komma in på den svenska arbetsmarknaden. De människor som
            i dag är långtidsarbetslösa och har varit det i två tre år upplever
            just nu en otrolig hopplöshet och ser inte ljuset i tunneln.
          </note>
          <note>
            Vad gör då Moderaterna i vår budget åt arbetslösheten? Vi gör
            två väldigt viktiga saker. För det första handlar det om att göra
            det mer lönsamt att jobba. Vi har en skattesänkning som är permanent
            och som vi vet leder till ökad sysselsättning. Vi har i vår budget
            en bidragsreform som gör att människor ska vara mer aktiva och
            som gör att det alltid lönar sig att ta ett jobb i förhållande
            till att leva på ett bidrag. Det är otroligt viktigt att vi får
            detta på plats i Sverige.
          </note>
          <note>
            För det andra, herr talman, gör vi satsningar på utbildning.
            Här kan jag också ge en eloge till regeringen och samarbetspartierna:
            Jag delar helt bilden av att utbildning kommer att vara en nyckel
            för att klara den här uppgiften. Utbildningssystemet på alla dess
            nivåer behöver verkligen resurser för att människor ska kunna
            ställa om och ta en plats på en utbildning för att komma vidare.
            Utbildning är en nyckel för att lösa arbetslösheten.
          </note>
          <note>
            Herr talman! Politik gör skillnad. Jag vill återge en kort berättelse.
            Vi här i kammaren har diskuterat stöd till de olika företagsformerna.
            Moderaterna och andra oppositionspartier har drivit på för att
            enskilda näringsidkare också ska få stöd. Vi fick med oss hela
            riksdagen i juni på det förslaget, och det var jag glad för. Sedan
            var jag mindre glad för att det tog sådan tid.
          </note>
          <note>
            I går talade jag med Elin som bor i Umeå. Hon är ensamstående
            trebarnsmamma, kulturarbetare och egenföretagare. Jag hade kontakt
            med henne under sommaren tillsammans med flera andra företagare.
            I går fick hon besked om att hon kommer att få ett stöd. Hon har
            väntat under alla dessa månader på något slags ersättning. Hon
            har kämpat. Hon är entreprenör och ser lösningar, men hon har
            haft det extremt tufft. Nu får hon ändå en liten kompensation
            för slitet och den mycket tuffa situation hon och andra har varit
            i.
          </note>
          <note>
            Elin var rörd. Jag blev rörd och glad därför att jag vet att
            det vi gör här inne tillsammans gör skillnad för människor som
            under denna kris har det tufft.
          </note>
          <note>
            Avslutningsvis yrkar jag bifall till reservation 1. Det är en
            budget som kan göra skillnad – den tar höjd för att krisen kommer
            att pågå – och det är en budget som tar tag i de stora problemen,
            som inte fokuserar på att bara komma överens, som de fyra partierna
            gör när de bockar av checklistan, utan i stället helt enkelt vill
            lösa de problem som Sverige står inför.
          </note>
          <note type="speaker">
            Anf. 2 KAROLINA SKOG (MP) replik:
          </note>
          <note>
            Herr talman! Jag begärde replik för att be Elisabeth Svantesson
            förklara vad som är Moderaternas tankar om sjukförsäkringen. Ett
            system som inte har stått pall under pandemin är sjukförsäkringen.
            Vi har sett en dramatisk ökning av antalet människor som blir
            utförsäkrade efter 180 dagar. I socialförsäkringsutskottet finns
            diskussioner där alla partier verkar vara överens. Här finns något
            som inte fungerar, och vi behöver agera.
          </note>
          <note>
            Men när jag sedan läser Moderaternas budget framgår det att Moderaterna
            ser stora möjligheter att sänka kostnader för sjukförsäkringen.
            Det måste innebära att fler ska få ett negativt besked från Försäkringskassan.
            Det är en direkt motsats till det man agerar för i socialförsäkringsutskottet.
            Jag får inte riktigt ihop detta. Det finns ett system som inte
            funkar. Elisabeth Svantesson ser möjligheter att göra det systemet
            ännu mer strikt men agerar i socialförsäkringsutskottet för att
            plåstra ihop symtom på den sjuka patienten, som drabbade bland
            annat dem som arbetade i vården i våras och fick covid men fortfarande
            inte har återhämtat sig från den pärsen.
          </note>
          <note>
            Herr talman! Jag tänkte att Elisabeth Svantesson ska får en chans
            att förklara.
          </note>
          <note type="speaker">
            Anf. 3 ELISABETH SVANTESSON (M) replik:
          </note>
          <note>
            Herr talman! Jag vet inte om Karolina Skog har läst vare sig
            vår budgetmotion eller vad vi har gjort tillsammans med Kristdemokraterna
            i socialförsäkringsutskottet. Där tog vi ett initiativ just med
            tanke på att de som är långtidssjuka i covid måste få ett undantag
            under denna period.
          </note>
          <note>
            Jag är glad för att vi tillsammans – många partier – under den
            här perio ­ den har kunnat införa tillfälliga undantag i sjukförsäkringen.
            Det har varit nödvändigt. När regeringen uppmanar människor att
            vara hemma vid för ­ kylningssymtom är det självklart inte rimligt
            med en karensdag. Det är självklart inte heller rimligt att arbetsgivaren
            tar alla sjuklönekostnader när människor är hemma av den orsaken.
          </note>
          <note>
            Men vi moderater kommer aldrig att använda pandemin som en orsak
            till att urholka grunderna i sjukförsäkringssystemet. Det är det
            som Karolina Skog kan läsa om i vår budget. För oss är det självklart
            att människor ska få det stöd de behöver från början i sjukskrivningen
            och att rehabiliteringskedjor ska fungera. Det har vi alltid tyckt,
            och det kommer vi att tycka även i fortsättningen.
          </note>
          <note>
            Det är inte ett motsatsförhållande. De besparingar som Karolina
            Skog nämner handlar om synen på en bortre gräns. Vi ser inte sjukförsäkringen
            som en evig inkomstförsäkring. Vi ser den just som en sjukförsäkring
            under den tid man behöver stöd, men det ska också finnas en gräns.
          </note>
          <note>
            Varför är den gränsen viktig, herr talman? Jo, bland annat för
            att man under vägen ska få det stöd man behöver. Tyvärr är det
            så att regeringen med Miljöpartiet och Socialdemokraterna inte
            klarar av att hantera Försäkringskassan och Arbetsförmedlingen.
            Människor får inte den hjälp de behöver. Det är problemet – inte
            att det behövs en bortre gräns.
          </note>
          <note type="speaker">
            Anf. 4 KAROLINA SKOG (MP) replik:
          </note>
          <note>
            Herr talman! För mig är det tydligt att pandemin än en gång gett
            oss bevis för att det finns problem med ett försäkringssystem
            med stoppdatum. Människor passar inte in i den typen av mallar.
            Det finns många diagnoser, och det finns många , inte minst kvinnor
            , som drabbas av sjukdomar som kräver lång rehabilitering. Med
            stöd och tillräckligt lång rehabilitering kan de komma tillbaka
            till det arbete de hade innan och vill tillbaka till. Men med
            ett strikt system med stupstock, och att de tvingas ut att söka
            andra jobb, blir det en samhällsekonomisk förlust som kan leda
            till förfärliga förhållanden för personen.
          </note>
          <note>
            Det är tydligt att Moderaterna inte vill hjälpa patienten att
            bli frisk utan använda ett system som i efterhand plåstras ihop.
            För mig är det obegripligt och oansvarigt.
          </note>
          <note type="speaker">
            Anf. 5 ELISABETH SVANTESSON (M) replik:
          </note>
          <note>
            Herr talman! För mig är det centralt att varje människa får det
            stöd och den hjälp man behöver. Den viktiga kedja som vi i Alliansen
            påbörjade under våra år var mycket viktig för att man skulle få
            det stödet.
          </note>
          <note>
            Jag tror inte att man ska hänga upp en budgetdebatt på ett inslag
            i Ekot , utan man ska i stället ta reda på fakta. Vi vet att ungefär
            97 procent av alla ansökningar får ett ja i sjukförsäkringen.
            Det är ändå viktigt att komma ihåg.
          </note>
          <note>
            Jag säger återigen att Miljöpartiet och Socialdemokraterna måste
            se till att Försäkringskassan och Arbetsförmedlingen gör sitt
            jobb, det vill säga ge människor den hjälp och det stöd de behöver.
          </note>
          <note>
            Sedan anser vi att pandemin inte ska användas som en ursäkt för
            att urholka socialförsäkringssystemet, men det finns undantag
            som behöver göras. Jag har nämnt karensdagen. Vi måste också se
            att det finns långtidssjukskrivna i covid; de behöver också ett
            undantag.
          </note>
          <note type="speaker">
            Anf. 6 ÅSA WESTLUND (S) replik:
          </note>
          <note>
            Herr talman! Svensk ekonomi har drabbats hårt av corona. Trots
            stora stödåtgärder, inte minst i form av korttidspermitteringar
            som omfattar en halv miljon löntagare, har många människor blivit
            av med jobbet. Att Moderaterna inte ens i en historisk kris som
            denna kan stå bakom att vanligt folk ska ha en trygg a-kassa är
            ändå häpnadsväckande.
          </note>
          <note>
            I Moderaternas budget kan vi i stället läsa att de vill skära
            ned arbetsmarknadspolitiken med nära 10 miljarder. Drygt hälften
            handlar om att från årsskiftet sänka a-kassan.
          </note>
          <note>
            Den bagare på Polarbröd i Älvsbyn som har blivit av med jobbet,
            den restauranganställde som har blivit arbetslös under corona
            och de som har sagts upp inom besöksnäringen kommer att hamna
            i kläm. Tycker verkligen Elisabeth Svantesson och Moderaterna
            att det är lämpligt att rycka undan den ekonomiska tryggheten
            för människor just nu?
          </note>
          <note type="speaker">
            Anf. 7 ELISABETH SVANTESSON (M) replik:
          </note>
          <note>
            Herr talman! Jag tycker verkligen att a-kassan ska vara ett skydd,
            och den ska vara skälig. Det är grunden i den svenska arbetsmarknadspolitiken.
            Men det är ingen hemlighet att Socialdemokraterna och Moderaterna
            har olika syn på exakt var nivån ska ligga. Det är inte heller
            en hemlighet att vi moderater kommer att göra allt vi kan, varje
            dag i veckan, under krisen och efter krisen, för att jobben ska
            bli fler och för att pressa tillbaka arbetslösheten. Det kommer
            alltid att vara vårt fokus.
          </note>
          <note>
            Vi kommer alltid att ta strid för vartenda jobb under krisen.
            Man ska veta att vi har varit pådrivande för stöd. Utan det pådrivande
            arbete som vi och andra oppositionspartier har gjort hade ännu
            fler varit arbetslösa. Och utan det pådrivande arbete vi ägnar
            oss åt kommer fler att bli arbetslösa. Det är vårt fokus. Men
            a-kassan ska vara skälig. Dessutom ska man ha ett stöd under tiden
            när man är arbetslös.
          </note>
          <note>
            Frågan måste gå tillbaka till dig, Åsa Westlund. Tycker du att
            de som nu är arbetslösa får det stöd de behöver av Arbetsförmedlingen,
            som ni haft ansvar för under sex år?
          </note>
          <note type="speaker">
            Anf. 8 ÅSA WESTLUND (S) replik:
          </note>
          <note>
            Herr talman! Vi gör ju historiskt stora insatser för att få människor
            i jobb och utbildning under den här tiden. Men det räcker inte
            riktigt. En del blir faktiskt arbetslösa.
          </note>
          <note>
            Socialdemokratisk politik är att låta den lite högre nivån i
            a-kassan ligga kvar även efter årsskiftet. Det är en viktig åtgärd
            för dem som blivit arbetslösa i coronans spår men också för samhället
            i stort, för när krisen kommer ska vi hålla ihop. Vi ska finnas
            där för varandra. Det starka samhället behöver finnas för företagen,
            som vi redan har diskuterat många gånger, men också för vanligt
            folk.
          </note>
          <note>
            Moderaterna nöjer sig inte med att sänka a-kassan utan vill också
            återinföra stupstocken i sjukförsäkringen. Hur tänker egentligen
            Moderaterna? Hur bidrar sänkt a-kassa och återinförd stupstock
            till att Sverige klarar sig bättre igenom den här krisen?
          </note>
          <note type="speaker">
            Anf. 9 ELISABETH SVANTESSON (M) replik:
          </note>
          <note>
            Herr talman! Jag har ju redan svarat på frågan. Jag tycker att
            man ska ha en skälig nivå på a-kassan när man är arbetslös. Jag
            tycker också att sjukförsäkringen ska vara skälig. Det är svaret
            på den frågan.
          </note>
          <note>
            Det är väldigt intressant att när Socialdemokraterna har styrt
            Sverige i sex år sätter Sverige nytt rekord i arbetslöshetsnivåer.
            Det är för att ni aldrig någonsin fokuserar på arbetslinje före
            ersättningar och bidrag och för att ni aldrig lyckas med de strukturellt
            riktiga och viktiga reformer som Sverige behöver för att ta sig
            igenom krisen. Men ni inser ju inte ens att pandemin fortfarande
            pågår. Ni vill återstarta Sverige.
          </note>
          <note>
            Nu behövs fortsatt krispolitik. Det behövs ett skäligt skydd
            för den som är arbetslös och stöd att komma vidare. Men vi behöver
            också strukturella reformer som gör att jobben faktiskt blir fler
            så att vi inte vinner ligan vi nu befinner oss i med bland de
            högsta arbetslöshetsnivåerna i EU.
          </note>
          <note type="speaker">
            Anf. 10 ULLA ANDERSSON (V) replik:
          </note>
          <note>
            Herr talman! Dagens första handsprit. Det lär bli mer ett antal
            gånger under dagen, om man säger så. Men så ska det vara, och
            det är det minsta man kan göra.
          </note>
          <note>
            Jag har konstaterat att Elisabeth Svantesson har ett genuint
            intresse för att det ska läggas fram olika reformer för att rädda
            företag. Det är ju väldigt bra. Men jag kan tyvärr också konstatera
            att det verkar finnas ett genuint intresse för att samtidigt försämra
            för arbetare och dem som blir sjuka.
          </note>
          <note>
            När jag tittar på Moderaternas budgetmotion ser jag att de sjuka
            ska ha både sänkt ersättning och fler karensdagar. De ska också
            ha högre skatt för att de blir sjuka.
          </note>
          <note>
            Jag vet inte vilken värld Moderaterna lever i. Jag har under
            flera år sett, och jag tror att de allra flesta i samhället har
            sett, att människor far väldigt illa i den här sjukförsäkringen.
            Avslagen ökade med 40 procent i år – 40 procent. Samtidigt vet
            vi att många får avslag vid den så kallade 180-dagarsgränsen.
            Det är då man ska prövas mot hela arbetsmarknaden. Jag vet människor
            som ligger hemma med neddragna gardiner, som inte kan röra sig,
            som är helt utslagna men av Försäkringskassan bedöms kunna gå
            ut och ta ett arbete på arbetsmarknaden. Arbetsförmedlingen säger
            att det är omöjligt. Moderaterna säger att det är möjligt. Jag
            undrar varför. Varför ska man plåga människor som redan lever
            i en utsatt situation med att också ta bort deras ekonomiska trygghet?
          </note>
          <note>
            Samma sak med a-kassan – en pappersarbetare som förlorar jobbet
            eller en annan person som förlorar jobbet ska få högst 20 000
            kronor före skatt i a-kassa om Moderaterna får bestämma. Det är
            ungefär 14 000 kronor efter skatt. Jag vet inte hur Elisabeth
            Svantesson tror att det är att leva på de inkomstnivåerna och
            ha familj, klara av hyra och mat och låta barnen leva det liv
            de tidigare har levt. Dessutom ska den här personen betala högre
            skatt än när den arbetade.
          </note>
          <note>
            Varför har Moderaterna ett sådant genuint intresse för att slå
            på dem som är ekonomiskt utsatta?
          </note>
          <note type="speaker">
            Anf. 11 ELISABETH SVANTESSON (M) replik:
          </note>
          <note>
            Herr talman! Jag brukar sällan bli personlig eller privat. Det
            ska jag inte bli här heller, men låt mig slå mig slå fast en sak:
            Jag känner många människor som lever på väldigt små inkomster,
            betydligt lägre än 20 000. Jag vill bara ha det sagt. Det är inte
            så att jag befinner mig på en öde ö någonstans.
          </note>
          <note>
            Men mitt fokus kommer alltid att vara på en sak: inte framför
            allt att rädda svenska företag, som Ulla Andersson är inne på,
            utan att rädda svenska jobb. Jag vill börja där.
          </note>
          <note>
            Att vi i Moderaterna har lagt ned sådan enorm energi under hela
            våren handlar om att vi vill rädda svenska jobb. Jag är helt övertygad
            om att utan det arbete som vi och andra oppositionspartier lade
            ned under våren hade arbetslösheten varit ännu högre och fler
            hade haft ersättning från a-kassan i stället för lön. Jag är helt
            övertygad om det, och det är jag stolt över.
          </note>
          <note>
            Sedan vill jag bara rätta Ulla Andersson. Det är inte så att
            vi sänker ersättningen i sjukförsäkringen i vår budget. Det kan
            vara bra att poängtera. Det kanske är en gammal talepunkt som
            har hängt med sedan tidigare. Men vi gör inte det. Däremot har
            vi en gräns därför att vi menar att man ska få hjälp och stöd.
            Och det är alltså inte Elisabeth Svantesson eller Ulf Kristersson
            som numera styr Försäkringskassan. Det är regeringen. Att man
            har fler avslag nu än tidigare är en fråga om styrning från regeringens
            sida av Försäkringskassan. Det är inte jag som har det ansvaret.
          </note>
          <note>
            Jag tar ansvar för det Sverige som vi vill se. Vi vill se ett
            Sverige där varje människa kan komma till sin rätt. Vi vill se
            ett Sverige där vi räddar så många jobb som möjligt under krisen.
            Då måste man förstå att krisen kommer att fortsätta pågå. Och
            vi vill se ett Sverige där arbetslösa och sjukskrivna får den
            hjälp och det stöd de behöver.
          </note>
          <note>
            Sedan är det skillnad på Vänsterpartiets och Moderaternas syn
            på exakta nivåer på både sjukförsäkring och a-kassa. Men Sverige
            är ett land där det ska vara skäliga ersättningar. Framför allt
            ska man få stöd att gå vidare.
          </note>
          <note type="speaker">
            Anf. 12 ULLA ANDERSSON (V) replik:
          </note>
          <note>
            Herr talman! Det verkar nästan som om Elisabeth Svantesson har
            mis ­ sat att man förlorar jobbet på grund av att det är kris.
            Hur tror Elisabeth Svantesson att det ska bli fler jobb av att
            de som blir arbetslösa får sänkt ersättning? På vilket sätt hänger
            det ihop att fattiggöra dem som förlorar jobbet på grund av krisen?
          </note>
          <note>
            Visst, det finns många som har mycket lägre ersättning än 14
            000 i månaden. Det är bedrövligt i ett så här rikt land. Samtidigt
            kan jag läsa att Moderaterna förbättrar ekonomin för de 10 procent
            som har det absolut bäst i samhället. Allt är alltså som vanligt.
            Man väljer att skära ned på de sjuka och de arbetslösa för att
            betala det så att dessa 10 procent ska få det ännu bättre än de
            redan hade det.
          </note>
          <note>
            Nu under krisen är det ungefär 60 procent som får ut 80 procent
            av sin tidigare inkomst. Med Moderaternas förslag blir det ungefär
            30 procent som får ut 80 procent. Varför vill ni slå på dem som
            redan ligger? Varför tror ni att det blir fler jobb av att fattiggöra
            dem som förlorar jobbet, och varför tror ni att sjuka blir friska
            av att bli fattiggjorda?
          </note>
          <note type="speaker">
            Anf. 13 ELISABETH SVANTESSON (M) replik:
          </note>
          <note>
            Herr talman! Det var många påståenden och många frågor, som jag
            naturligtvis inte hinner besvara på en minut.
          </note>
          <note>
            Låt mig bara slå fast att vi har olika syn på exakta nivåer på
            a-kassan. Vi ska också komma ihåg att det i grunden är skattebetalarnas
            pengar det handlar om, och de ska prioriteras. Man ska få skäliga
            nivåer, men vi har en lägre nivå än Vänsterpartiet har i sin budget.
          </note>
          <note>
            Jag vet också att det är väldigt många som är arbetslösa i dag
            som också har en inkomstförsäkring. Det tror jag är bra. Det är
            bra att många av fackförbunden jobbar med inkomstförsäkringar
            så att man kan ha en extra försäkring som finansieras av någon
            annan än skattebetalarna.
          </note>
          <note>
            Slutligen, herr talman: Jag kommer att fortsätta i min iver att
            se till att jobben blir fler och pressa ned arbetslösheten. Jag
            förstår inte att det är så många i den här kammaren som stöder
            en regering som faktiskt totalt misslyckats med arbetslösheten
            och som också misslyckats med att rehabilitera människor som i
            dag är sjukskrivna och inte får det stöd som de behöver.
          </note>
          <note type="speaker">
            Anf. 14 OSCAR SJÖSTEDT (SD):
          </note>
          <note>
            Herr talman! Det verkar av allt att döma som om vi får leva med
            den här pandemin ytterligare en stund. Det ställer ganska höga
            krav, inte minst på regeringen men även på oss i finansutskottet
            – i vart fall i de delar som faller inom vårt kompetensområde.
          </note>
          <note>
            Att det offentliga samhället, inte minst kommuner och regioner,
            har förmåga att lösa sina uppgifter och uppdrag är givetvis avhängigt
            de resurser man kan ta i anspråk. Tyvärr kunde vi ju se även innan
            pandemin slog till hur regeringens politik ledde till en urholkning
            av just kommunernas och regionernas resurser. Man belastar dem
            med fler uppgifter, mottagan ­ de av nyanlända migranter, exempelvis,
            utan att samtidigt skjuta till korresponderande resurser för att
            lösa de uppgifterna.
          </note>
          <note>
            Resultatet blir att utgifterna växer mer än intäkterna. Detta
            är, som jag tror att många förstår, i längden inte någon hållbar
            ordning. Denna ordning behöver snarast inverteras, det vill säga
            vi behöver öka resurserna genom högre tillskott till det kommunala
            utjämningssystemet, exempelvis, samtidigt som vi tar bort sådana
            uppgifter som inte är prioriterade, exempelvis mottagande av nyanlända.
            Lagkrav på att tillhandahålla modersmålsundervisning är ett annat
            exempel.
          </note>
          <note>
            Att vi stod tämligen oförberedda för denna kris visste ju alla
            redan innan. Skillnaden var att medan ett parti, Sverigedemokraterna,
            före denna kris påpekade vikten av inte bara militär utan även
            civil beredskap var övriga partier mer eller mindre likgiltiga.
            Det är i och för sig positivt att även andra partier börjar låta
            mer som Sverigedemokraterna i denna fråga, men det är fortfarande
            så att förmågan att upprätthålla grundläggande beredskap såklart
            hänger ihop med frågan om ekonomiska resurser.
          </note>
          <note>
            Herr talman! Utvecklingen av pandemin och utvecklingen av ekonomin
            verkar av kanske uppenbara, naturliga skäl hänga ganska intimt
            ihop. När vi ser den utveckling som sker just nu vad gäller viruset
            och smitt ­ spridningen ser i alla fall jag stora behov av att
            stärka näringslivet och hjälpa företagarna.
          </note>
          <note>
            Jag tror för egen del att det är bättre om vi politiker i alla
            fall försöker måla med lite bredare penseldrag, med generella
            stödåtgärder. Ju mer kirurgisk precision vi försöker ägna oss
            åt, desto större är risken för att vi antingen missar det som
            ligger precis vid sidan av eller, i värsta fall, till och med
            skapar problem som är större än dem vi försöker lösa.
          </note>
          <note>
            Vi kan ta som exempel det som Sverigedemokraterna föreslår: ganska
            omfattande lättnader i arbetsgivaravgiften och egenavgiften. Det
            är en åtgärd som är enkel och begriplig. Man behöver inget särskilt
            ansökningsförfarande. Det behövs ingen ytterligare kontrollmyndighet
            och inga nya system som inte redan finns på plats. Och det är
            något som gynnar alla. Tillfälliga lättnader i arbetsgivar- och
            egenavgifterna motsvarande 23,3 miljarder kronor under första
            halvåret 2021 tror jag alltså kommer att vara en synnerligen välkommen
            åtgärd bland företagarna. Det kan vara skillnaden mellan konkurs
            och inte konkurs eller mellan nedskärningar och inga nedskärningar.
          </note>
          <note>
            Detta är en kostnad på kort sikt, ja. Men det kan på så lite
            som ett eller ett par års sikt visa sig vara en investering, med
            hög avkastning dessutom. Jag råkar gilla hög avkastning.
          </note>
          <note>
            För mig, herr talman, är regeringens tämligen flagranta avsaknad
            av agerande inom rättspolitiken helt obegriplig. Ni säger ofta
            själva att ni har varit naiva – ni såg det inte komma och så vidare.
            Och så är det säkert i och för sig; det stämmer nog. Men jag undrar
            om det ens räcker som förklaring. Jag undrar om ni kanske inte
            bara är naiva utan också fullständigt likgiltiga. Hur är det möjligt,
            på någon nivå, att vara nöjd med en ordning där man inte utvisar
            grova våldtäktsmän och mördare? Jag fattar inte det.
          </note>
          <note>
            Jag anser, herr talman, att vi nu ska använda den här krisen
            för att investera, med råge, i rättsväsendet. Det gör vi för att
            det behövs, såklart. Men vi kan också göra det på ett sätt som
            stimulerar jobb och sysselsättning, genom ordentliga infrastrukturinvesteringar
            i k riminalvården, kortsiktiga såväl som långsiktiga, för att
            lösa kapacitetsbristen, som Socialdemokraterna helt enkelt struntar
            i.
          </note>
          <note>
            Vi vill se fler poliser, bättre betalda poliser, betald polisutbildning
            för att attrahera fler att söka sig till yrket samt 5 000 statligt
            finansierade ordningsvakter som, under polisens befäl, kan hjälpa
            till att avlasta polisen. I Sverigedemokraternas budgetalternativ
            läggs nästa år 11,2 miljarder kronor mer på rättsväsendet än i
            regeringens budget. Detta är vad som behövs, inte i första hand
            för att det är särskilt kul utan för att Socialdemokraterna inte
            har tagit ansvar.
          </note>
          <note>
            Då är frågan, herr talman: Hur finansierar man detta? Det korta
            svaret är egentligen att det gör vi inte. Vi lånar – ökar statsskulden.
            Det är rätt att göra detta. Det enskilt största syftet, som jag
            ser det, med att ha en låg offentlig skuldsättning i ”vanliga
            tider”, om jag får uttrycka mig så, är att ha en hög grad av handlingsfrihet,
            eller en stor aktionsradie, om man så vill, i lite mer ovanliga
            tider.
          </note>
          <note>
            Men då gäller det också att på lite sikt ha en plan för hur man
            kommer tillbaka till en låg skuldsättning, om inte annat för att
            vara redo och ha en hög grad av handlingsfrihet nästa gång någon
            olycka faller över oss. Nästa gång kanske det handlar om en ny
            kinesisk farsot eller, troligare, något helt annat – börskrasch,
            oljekris, terroristattack, krig i Mellanöstern eller helt enkelt
            att Kim Jong Un har en dålig dag på jobbet. Oavsett vad det handlar
            om gäller att ju lägre offentlig skuldsättning, desto högre nivå
            av handlingsfrihet.
          </note>
          <note>
            Nu har vi i dag och vid eftermiddagens votering framför oss en
            budget för ett år, 2021, och inriktningen för två år, 2022 och
            2023. Vi ser klart och tydligt i Sverigedemokraternas reservation
            nummer 2, som jag förresten vill passa på att yrka bifall till,
            herr talman, att vi har just en sådan plan. Senast 2025 ska vi
            vara tillbaka i nivå med skuldankaret, det vill säga en offentlig
            skuldsättning på 35 procent i relation till bnp, givetvis.
          </note>
          <note>
            Har man detta som plan eller målsättning måste man prioritera.
            Vi kan inte ha en kris här på hemmaplan och samtidigt ta de svenska
            skattebetalarnas pengar och ge bort dem i massiva bidragspaket
            till andra EU-länder, som decennium efter decennium gravt har
            misskött sina egna ekonomier. Det funkar inte.
          </note>
          <note>
            Vi kan heller inte ta de svenska skattebetalarnas pengar och
            ge bort dem till mer eller mindre korrupta regimer på andra sidan
            jordklotet i form av världens högsta bistånd. Det funkar inte.
          </note>
          <note>
            Vi behöver välja. Det är bara fantasipolitiker från fantasipartier
            – tyvärr finns det ett par sådana i den här kammaren – som infantilt
            nog insisterar på att vi kan göra både och. Vi måste välja – vi
            väljer Sverige först.
          </note>
          <note type="speaker">
            Anf. 15 ÅSA WESTLUND (S) replik:
          </note>
          <note>
            Herr talman! Vi står nu mitt i en kris, men vi har också en historisk
            möjlighet att ställa om industrin och skapa framtidens gröna jobb.
            I veckan kunde vi höra om LKAB:s nya satsning för fossilfritt
            järn, som beräknas skapa mellan 2 000 och 3 000 nya jobb i Kiruna
            och Gällivare – ett praktexempel på hur svensk klimatpolitik,
            tillsammans med svensk industri, skapar både framtidens jobb och
            ett konkurrenskraftigare, grönare Sverige inför framtiden.
          </note>
          <note>
            Samtidigt kan jag läsa i er budgetmotion att ni skär ned med
            över 6 miljarder på utgiftsområdet miljö och klimat. Ni vill ta
            bort Klimatklivet, alltså de åtgärder som ofta ser till att ny
            teknik kommer till användning, i laddstolpar och biogasanläggningar
            runt om i Sverige. Ni vill skära i Industriklivet, med satsningar
            på ny teknik som just fossilfritt järn.
          </note>
          <note>
            Varför vill Sverigedemokraterna att Sverige och svensk industri
            ska kasta av sig den internationella ledartröja vi har på klimatområdet
            och riskera svenska jobb i framtiden?
          </note>
          <note type="speaker">
            Anf. 16 OSCAR SJÖSTEDT (SD) replik:
          </note>
          <note>
            Herr talman! Jag hade ett spännande möte med Teknikföretagen
            i går. Vi talade om omställningen och explicit om LKAB:s planerade
            enorma investering. Det är en historiskt stor investering. Och
            här ska man vara lite försiktig, för även om LKAB är ett statligt
            bolag gör bolaget detta för sina egna pengar. Bortsett från vem
            som är ägare fungerar LKAB på precis samma premisser som alla
            andra aktiebolag.
          </note>
          <note>
            Detta är superspännande! Det är svinhäftigt – ursäkta mig! –
            att detta går att göra. Men LKAB får inga bidrag från pappa staten,
            utan man gör detta som aktiebolag. Många av de andra bolagen i
            berörd bransch – LKAB är ju störst, såklart – ser också motsvarande
            teknik framför sig, men utan subventioner från pappa staten. Detta
            fixar aktiebolagen själva.
          </note>
          <note>
            Förutsättningen för att detta ska funka är att energiförsörjningen
            funkar. Detta kommer att sluka enorma mängder energi för att fungera.
            Då kan vi inte ha en ordning där Norrland med sin vattenkraft
            försörjer Svealand och Götaland, vilket är fallet i dag. Den energin
            kommer att behöva stanna kvar i Norrland om man ska kunna ha en
            fossilfri produktion av järn och järnmalm.
          </note>
          <note>
            Man kan inte lägga ned kärnkraften i de södra och mellersta delarna
            av landet och samtidigt mjölka energiproduktionen från Norrland,
            för den energin kommer att behöva stanna kvar uppe i Norrland.
            Socialdemokraterna och regeringen håller på att förstöra hela
            klimatomställningen genom inte minst nedläggningen av kärnkraft.
          </note>
          <note type="speaker">
            Anf. 17 ÅSA WESTLUND (S) replik:
          </note>
          <note>
            Herr talman! Jag tror inte a tt Sverigedemokraterna svarade på
            något av det jag frågade om.
          </note>
          <note>
            Ni vill dra ned mer än 6 miljarder på miljö och klimat. Den enda
            jämförelse jag kan komma på är den med Donald Trump när han tog
            över makten. Ni vill dessutom skära i Industriklivet, den satsning
            som gör att svensk industri tillsammans med staten vågar ta stora
            tekniksprång, till exempel det vi hörde presenteras nu i veckan
            men också till exempel Hybrit, som LKAB och SSAB varit inblandade
            i tidigare. Ni vill skära ned på det.
          </note>
          <note>
            Ni vill skära ned på det som ger jobb på sikt. Gamle M etallbasen
            Göran Johnsson brukade säga att han inte var rädd för ny teknik;
            han var rädd för gammal teknik, för det var gammal teknik som
            riskerade att göra hans medlemmar arbetslösa. Varför är Sverigedemokraterna
            så rädda för ny teknik, Oscar Sjöstedt? Är det bara för att den
            råkar vara grön?
          </note>
          <note type="speaker">
            Anf. 18 OSCAR SJÖSTEDT (SD) replik:
          </note>
          <note>
            Herr talman! Nej, absolut inte. Jag sa precis att exempelvis
            det som LKAB nu håller på med är svinhäftigt. Jag tycker att det
            är stencoolt. Men att vi skär ned på saker har att göra med att
            de är ineffektiva. Dessa satsningar har ju fått enorm kritik från
            både en ena och den andra expertmyndigheten.
          </note>
          <note>
            Det här är ett slags socialdemokratisk begreppsvärld där man
            tror att det bara är staten som kan åtgärda något. Nu ser vi ett
            exempel på att ett aktiebolag planerar för framtiden. Det finns
            många sådana exempel. Vi talar om något som skulle pågå i 10,
            20, 30 eller kanske till och med 40 år – jag vet inte exakt hur
            länge det skulle pågå, men det är enormt långt fram i tiden i
            alla fall. Det är en socialdemokratisk begreppsvärld där det bara
            är staten som kan göra saker.
          </note>
          <note>
            Det staten gör på det här temat är ju tämligen ineffektivt. Det
            bolagen själva gör är effektivt.
          </note>
          <note type="speaker">
            Anf. 19 JAKOB FORSSMED (KD) replik:
          </note>
          <note>
            Herr talman! Oscar Sjöstedt talade i sitt anförande om företagsstöd
            och vikten av att vi har företagsstöd som når fram och som fungerar,
            särskilt för de branscher som är i kris. Jag har också noterat
            att både Jimmie Åkesson och Oscar Sjöstedt de senaste månaderna
            har talat om specifika branschstöd riktade till restaurangbranschen,
            som ju nu drabbas av de skärpta restriktionerna. Sverigedemokraterna
            har också lagt fram ett initiativ om detta i riksdagen.
          </note>
          <note>
            Därför förvånar det mig att Sverigedemokraterna i den budget
            som de vill att riksdagen ska rösta igenom i eftermiddag mer än
            fördubblar momsen på restaurang- och cateringtjänster liksom på
            b ur kar och flaskor. Detta slår rakt och enbart mot den näring
            till vilken ni då vill ha ett branschstöd. 14 miljarder mer ska
            denna näring betala enligt ert förslag. Då blir min fråga till
            Oscar Sjöstedt: Vill Sverigedemokraterna verkligen att riksdagen
            ska rösta igenom er budgetmotion i dag och lägga en stor sten
            på redan gigantisk börda för den här branschen?
          </note>
          <note type="speaker">
            Anf. 20 OSCAR SJÖSTEDT (SD) replik:
          </note>
          <note>
            Herr talman! Tack för frågan, Jakob Forssmed! Man ska inte se
            vårt försök att harmonisera momssatserna som något slags coronaåtgärd.
            Vi vill steg för steg gå i riktning mot en mer enhetlig moms,
            vilket jag tror på.
          </note>
          <note>
            Sverigedemokraterna har mycket riktigt lagt fram ett utskottsinitiativ
            i finansutskottet för att få fram ett stöd till krögarna, som
            har drabbats av ett inte komplett men åtminstone partiellt näringsförbud
            genom det så kallade alkoholförbudet. Jag hoppas att bland andra
            Kristdemokraterna är beredda att ge oss lite stöd för det. Det
            kommer väl upp i utskottet i morgon.
          </note>
          <note>
            Om man i praktiken drabbas av ett näringsförbud är det ju inte
            momssatsen som är det stora problemet. Vi kan sänka momsen till
            noll, men om man tappar sin omsättning gör det ingen skillnad.
            Det är näringsförbudet som är problemet, och då behöver vi hitta
            andra verktyg än momssatsen för att hjälpa krögarna.
          </note>
          <note>
            Som jag sa i mitt anförande är lättnader i arbetsgivaravgifterna
            något som hjälper krogbranschen. Vi och övriga har pushat regeringen
            och andra för en förlängning av omställningsstödet. Vi vill förlänga
            det och göra det något mer förmånligt. Nu har regeringen sagt
            att det krävs ett omsättningstapp på 50 procent för att man ska
            kunna få del av det, medan vi har förespråkat 30 procent. Den
            typen av åtgärder tror jag är mer anpassade för den här tiden.
            Men en sänkning av momsen som en coronaåtgärd för en bransch som
            mer eller mindre har drabbats av näringsförbud kommer inte att
            hjälpa.
          </note>
          <note type="speaker">
            Anf. 21 JAKOB FORSSMED (KD) replik:
          </note>
          <note>
            Herr talman! Kristdemokraterna vill gärna diskutera hur stöd
            kan nå fram till alla de branscher som är i kris, så att stöden
            fungerar, är effektiva och träffar rätt för att rädda så många
            jobb och företag som möjligt. Men det är ju inte jag som laborerar
            med momssatserna, utan det är Oscar Sjö ­ stedt. Och det är i
            Oscar Sjöstedts budgetalternativ som Sverigedemokraterna drar
            in 14 miljarder i ökade skatteintäkter från restaurangbranschen
            från årsskiftet. Det är ju detta som ni vill att vi ska säga ja
            till i eftermiddag.
          </note>
          <note>
            Nu säger Oscar Sjöstedt att detta är en långsam anpassning av
            momssatserna. Det är det ju inte: Det är en fördubbling av momsen
            från årsskiftet. Det är inte superlångsamt. Och pengarna vill
            ni dra in.
          </note>
          <note>
            Jag håller med om att vi inte ska laborera med momssatserna i
            det här läget, men det är just detta som Oscar Sjöstedt vill.
            Där tycker jag att argumentationen faktiskt haltar betänkligt.
            Oscar Sjöstedt får gärna utveckla sitt resonemang och också svara
            på frågan: Vill ni i eftermiddag rösta igenom ert förslag om fördubblad
            moms på restauranger?
          </note>
          <note type="speaker">
            Anf. 22 OSCAR SJÖSTEDT (SD) replik:
          </note>
          <note>
            Herr talman! Självklart kommer Sverigedemokraternas riksdagsgrupp
            att rösta på Sverigedemokraternas reservation. Så är det, såklart.
          </note>
          <note>
            Det är ingen naturlag att en viss bransch ska ha nedsatt moms.
            Den ordinarie momssatsen är 25 procent. Den sänkta momsen för
            restaurangbranschen drevs igenom 2008, tror jag. Det har alltså
            inte varit så sedan h edenhös, utan det var någon av alliansregeringarna
            som drev igenom detta – jag kommer inte ihåg om det var den första
            eller den andra, men jag tror att det var den första. Man trodde
            att det skulle bli jättemånga jobb om man sänkte momsen för just
            denna bransch. Varför kunde man inte sänka den för någon annan
            bransch i så fall?
          </note>
          <note>
            Efter ett tag utvärderades momssänkningen, och man såg att det
            hade kommit fram i storleksordningen 1 000 jobb till en kostnad
            av 5, 6 eller 7 miljarder kronor. Då måste man döma ut sänkningen
            som ineffektiv. Det finns effektivare saker att göra. Det är alltså
            ingen naturlag att just denna specifika bransch ska ha nedsatt
            moms , medan alla andra branscher har ordinarie moms på 25 procent.
          </note>
          <note>
            Jag tycker tvärtom att vi på sikt behöver gå tillbaka till ett
            system med enhetlig moms. Det gör vi inte i den här budgeten,
            så det är alltså inte detta vi röstar om, men på sikt ska vi göra
            det.
          </note>
          <note type="speaker">
            Anf. 23 RICKARD NORDIN (C) replik:
          </note>
          <note>
            Herr talman! Jag tänkte f aktiskt ta vid där Jakob Forssmed slutade,
            med just momssatserna. Oscar Sjöstedt talade i sitt anförande
            om att det var viktigt med generella åtgärder och att inte gå
            in och ”pinpointa”, men det är ju precis det Sverigedemokraterna
            gör.
          </note>
          <note>
            Man väljer att höja skatten med nästan 14 miljarder för den bransch
            som är allra mest utsatt. Det om något är kirurgisk precision,
            och inte åt rätt håll utan åt fel håll. Man ser alltså till att
            det blir ännu tuffare för denna bransch.
          </note>
          <note>
            Det som också är otroligt intressant är att Oscar Sjöstedt pratar
            om att han vill ha en enhetlig momssats, inte i den här budgeten
            men på sikt. Ja, vad har vi för andra branscher som är otroligt
            utsatta i denna kris? Jo, de som sysslar med persontransporter.
            De har i dag 6 procents moms. Den vill Oscar Sjöstedt också höja
            till 25 procent. Det är nästa slag mot en otroligt utsatt bransch.
          </note>
          <note>
            Min fråga till Oscar Sjöstedt blir: Ångrar du att Sverigedemokraterna
            valde att göra denna reform just nu?
          </note>
          <note type="speaker">
            Anf. 24 OSCAR SJÖSTEDT (SD) replik:
          </note>
          <note>
            Herr talman! Nu flödar fantasin hej vilt. Till att börja med
            finns det inga förslag om att höja momsen på transporter, exempelvis
            för taxinäringen, som mycket riktigt är på 6 procent. Det finns
            inga sådana förslag. Jag har inte sagt detta. Jag har inte föreslagit
            det. Nu är det bara fantasin som flödar.
          </note>
          <note>
            Vi kan fabulera om hur det kan vara lite längre fram i tiden
            – det är väl inga problem att göra det. Om man ska ha en enhetlig
            moms är det ingen naturlag att den måste höjas. Den kan ju vara
            enhetlig och sänkas. Jag har nämnt enhetlig moms. Jag tror att
            det är bra att ha en enhetlig moms, för det uppstår en himla massa
            skattefel om det är olika i olika branscher.
          </note>
          <note>
            Ett exempel är detta med restaurangmomsen. Innan alliansregeringen
            gick fram med den ineffektiva sänkningen hade vi en momssats för
            restauranger och en annan för hämtmat. Då fattar vem som helst
            att det blir problem om man går till McDonalds, en pizzeria eller
            vart man nu tycker om att gå. Sitter du kvar och äter får du betala
            en viss moms, och tar du med dig maten hem får du betala en annan.
            Vem som helst fattar att det blir ett problem om det är en momssats
            på själva restaurangen och en annan om du tar med dig maten därifrån.
          </note>
          <note>
            Jag tycker att det är klokt, rent nationalekonomiskt, med en
            enhetlig moms. Då slipper man alla de skattefel som uppstår nästan
            som en naturlag. Men det betyder inte att den ska vara högre.
            Det har jag inte sagt. Jag har sagt att den ska vara enhetlig.
            Den kan ju vara enhetlig och lägre. Jag har inte talat om en höjd
            moms. Jag har talat om en enhetlig moms.
          </note>
          <note>
            Nu får vi inte låta fantasin sticka iväg alltför långt. Jag tror
            fortfarande att det i just dessa tider inte är momsfrågan som
            är den akuta. Det handlar i stället om att få stöd på plats. Där
            har Centerpartiet till viss del haft ganska produktiva ingångar
            och tillsammans med oss i oppositionen satt lite press på regeringen,
            och det får jag väl säga att jag uppskattar.
          </note>
          <note type="speaker">
            Anf. 25 RICKARD NORDIN (C) replik:
          </note>
          <note>
            Herr talman! Jag tackar Oscar Sjöstedt för berömmet. Vi jobbar
            varje dag för att se till att svenska företag ska överleva denna
            kris. Däremot har jag fortfarande lite svårt att förstå Oscar
            Sjöstedt. I argumentationen med Jakob Forssmed sa Oscar Sjöstedt
            att höjningen av restaurangmomsen med 14 miljarder för dem som
            är mest utsatta är ett steg mot en enhetlig moms. Sedan sa han:
            Nej, vi ska inte alls höja momsen på persontransporter och annat
            där det i dag är 6 procent. Eventuellt kan det bli en sänkning
            av momsen.
          </note>
          <note>
            Detta blir väldigt svårt att förstå när man väljer att höja momsen.
          </note>
          <note>
            Dessutom säger Oscar Sjöstedt att det blir knepigt när man har
            olika momssatser på exempelvis mat och restauranger. Ja, det är
            korrekt, men det är ju det Sverigedemokraterna föreslår när man
            har vill höja momsen på restaurangerna men ha kvar den på maten.
            I dag är det samma skattesats. Och en stor anledning till att
            vi har en låg skatt på restaurangerna är att regelkrånglet minskar.
          </note>
          <note>
            Återigen, Oscar Sjöstedt: Ångrar ni att ni lade fram detta förslag
            mitt i den pågående krisen?
          </note>
          <note type="speaker">
            Anf. 26 OSCAR SJÖSTEDT (SD) replik:
          </note>
          <note>
            Herr talman! Till att börja med har vi inte lagt fram detta förslag
            mitt i en pandemi. Vi lade fram det ungefär i samband med att
            alliansregeringen gick fram med detta, för ganska många år sedan.
            Det var inte exakt då, för då satt vi inte ens i riksdagen, kom
            jag på. Men det var något år senare. Vi har alltså inte lagt fram
            det nu med anledning av detta.
          </note>
          <note>
            Jag tror som sagt att man missar en hel del poänger. Detta ska
            man se som en mer långsiktig politik, som jag tror är klok.
          </note>
          <note>
            Alliansen drev på den tiden igenom en nedsättning av momssatsen
            för en utpekad specifik bransch på bekostnad av andra branscher.
            Varför gjordes det inte för någon annan bransch? Varför gjordes
            det inte för bilbranschen? Varför gjordes det inte för andra branscher?
            Varför höll man på så där?
          </note>
          <note>
            Hade analyserna och utvärderingarna av just den reformen visat
            att den skapade 50 000 nya jobb hade det varit en bra reform.
            Men den skapade 1 000 nya jobb. Då var det en dålig och dyr reform.
            Det är så man ska se det.
          </note>
          <note>
            Detta är givetvis ingen coronaåtgärd. Det är en förnuftig och
            långsiktig ekonomisk politik.
          </note>
          <note type="speaker">
            Anf. 27 RICKARD NORDIN (C):
          </note>
          <note>
            Herr talman! Vi är några få som samlas för denna debatt i riksdagens
            kammare. Så är det för att det är en pandemi i landet och runt
            om i världen. Den förhoppning vi alla närde om en lugnare höst
            har inte besannats. Men trots allt detta står Sverige starkt.
            Trots påfrestningar som vi inte har upplevt i mannaminne står
            Sverige till stor del enat. Vi visar vad svensk beslutsamhet är
            i praktiken.
          </note>
          <note>
            Det är undersköterskor, sjuksköterskor och läkare som är i vårdens
            frontlinje. Det är småföretagare som arbetar dag och natt för
            att rädda sina företag från konkurs och rädda personal från uppsägningar.
            Vi är många som drar vårt strå till stacken genom att göra vårt
            jobb, följa Folkhälsomyndighetens riktlinjer och på andra sätt
            ta samhällsansvar när det behövs som allra mest.
          </note>
          <note>
            Centerpartiets roll i detta är vital. Vi tar ett ekonomiskt ansvar
            för Sverige. Regeringen har genomfört ett flertal restriktioner
            på egen hand. Vi tycker att flera av dem är trubbiga. De är ibland
            frikopplade från Folkhälsomyndighetens råd. Konsekvenserna av
            restriktionerna är vi med och tar ett ekonomiskt ansvar för. Vårt
            mål är att de som drabbas av restriktio ­ nerna ska få ekonomisk
            ersättning.
          </note>
          <note>
            Centerpartiet har länge föreslagit att man ska ha en pandemilag
            som fokuserar på smittorisk i stället för en smidig lagstiftning
            via ordningslagen. Då hade Skansen inte kunnat ha öppet samtidigt
            som Liseberg tvingades ha stängt. Då hade smittspridningen varit
            vägledande, inte ordningslagen. Där behöver regeringen ändra sin
            coronapolitik.
          </note>
          <note>
            Men den budget som vi nu lägger fram, som vi är här för att debattera,
            är vi överens om. Det är en budget som tar höjd för en ökad smittspridning.
            Den underlättar för företagare att ta sig igenom krisen, och den
            hjälper människor att behålla sina jobb. Vi tidigarelägger offentliga
            investeringar i väg och järnväg. Vi ser till att det digitaliseras
            ute i stugorna. Vi lägger 1,4 miljarder på bredband, som vi har
            sett behövs när folk ska jobba hemma.
          </note>
          <note>
            Vi stärker också incitamenten för företag som tar chansen att
            investera i denna kris. Det blir nu extra lönsamt att göra det
            för att stimulera ekonomin så att vi kan stå starkare på andra
            sidan. Vi vet alla att det inte går att bromsa sig ur en uppförsbacke.
            Därför lägger vi in en extra växel så att de företag som vill
            kan växa sig starkare och ta sig över kullen.
          </note>
          <note>
            Vi har under det senaste året kommit med ett rekordstort antal
            ändringsbudgetar. Det är i den helheten vi självklart ska se detta.
            Vi följer utvecklingen, och vi lämnar besked så fort vi kan och
            det är tekniskt och praktiskt möjligt.
          </note>
          <note>
            Det visar på en handlingskraft i det ekonomiska samarbetet mellan
            januaripartierna. Det handlar primärt om tre saker: att säkra
            centrala samhällsfunktioner, att stötta välfärden och de verksamheter
            som måste fun ­ gera oavsett om det är coronakris eller ej och
            att rädda svenska jobb och företag i den utsträckning det går.
          </note>
          <note>
            Det handlar också om att se till att vi kommer ut starkare på
            andra sidan. På samtliga punkter har vi levererat stabila åtgärder.
            Det är omsättningsstöd, omställningsstöd, utökade generella statsbidrag,
            korttidspermitteringar och pengar till testning och spårning kombinerade
            med kloka åtgärder för grön omställning, skattesänkningar när
            det gäller jobb och företagande och mycket mer som gör att vi
            kommer att ta oss igenom detta.
          </note>
          <note>
            En personlig favorit som vi levererar i denna budget är det gröna
            avdrag som vi genomför vid årsskiftet. I stället för krångliga
            bidragsblanketter och långa väntetider, ibland på över ett år,
            får den som sätter upp solceller på taket, ett batterilager i
            källaren eller en laddstolpe på garageuppfarten ett avdrag direkt
            på sin faktura. Det är en bra reform för att ställa om Sverige
            och samtidigt göra det enklare för både privatpersoner och företag.
          </note>
          <note>
            En annan reform som driver på omställningen är de satsningar
            på minusutsläpp som nu genomförs. Det var ett av Centerpartiets
            stora vallöften. Vi var med och krävde att vi nu ska ge pengar
            även till dem som tar bort koldioxid ur atmosfären. Det är en
            revolution i synen på minskade utsläpp.
          </note>
          <note>
            Det är viktigt att vi genomför dessa åtgärder nu, för det kan
            inte vänta. Om man tittar på flera av oppositionspartiernas budgetar
            ser man att fokus ligger på sedan, inte här och nu. Det är lösningar
            som i bästa fall kan finnas om ett decennium eller två, enligt
            branschen själv. Åtgärder ska helst genomföras någon annanstans,
            med osäker verifierbarhet.
          </note>
          <note>
            Det är inte att ta klimatansvar, och det är heller inte att ta
            det ansvar som svenska medborgare men också svenska företag förväntar
            sig. Klimat ­ frågan är en konkurrensfördel för Sverige. Företag
            lockas hit av förnybar el, tuffa miljökrav och tillgång på kompetens
            och innovationskraft. Det är sådant som drar investeringar till
            oss. Låt oss driva på för detta i stället för att driva bort företagen
            med sänkta krav.
          </note>
          <note>
            Just på företagssidan gör vi stora insatser generellt, herr talman.
            Skatte ­ sänkningar på över 30 miljarder görs nästa år, och de
            tre största sänkning ­ arna omfattar sänkt inkomstskatt, sänkta
            arbetsgivaravgifter för unga och sänkt skatt för företag som investerar.
            Vi hade redan i somras, mitt under brinnande pandemi och ekonomisk
            kris, kunnat ha ett system på plats med sänkta skatter för den
            som anställer, men tyvärr motsatte sig den samlade oppositionen
            med V, SD, M och KD detta, en åtgärd som har kostat både tid och
            jobb.
          </note>
          <note>
            Tillsammans kommer skattesänkningarna att bidra till att stimulera
            samhällsekonomin och förbättra människors privatekonomi. Det är
            viktigt. Det är en frihetsreform. De kommer dessutom att stärka
            det svenska näringslivet, inte minst de drabbade branscherna,
            och också ge många unga människor chans till ett jobb och möjlighet
            att vara med och bidra till samhällsutvecklingen. Det är därför
            det är så förvånande att ett parti som Sverigedemokraterna vill
            höja skatten på restauranger med närmare 14 miljarder.
          </note>
          <note>
            Vi kommer att följa utvecklingen. Det är som sagt en helhet.
            Vi kommer säkerligen att lägga fram fler ändringsbudgetar och
            vidta de åtgärder som behövs för att se till att svensk ekonomi
            står stark.
          </note>
          <note>
            Jag vill i detta sammanhang passa på att ge en eloge till alla
            mina kollegor över partigränserna, för vi har tillsammans under
            våren och hösten lotsat ändringsbudgetar genom riksdagen, på rekordtid
            och många gånger i stor samsyn. Detta tycker jag är en styrka
            för svensk politik. Det har skett i god anda, och det är viktigt.
            Det är viktigt att tillsammans skicka signalen till svenska företagare
            och medborgare att vi löser problemen.
          </note>
          <note>
            Ingen vet när de ekonomiska och framför allt hälsomässiga utmaningarna
            är över. Det vi däremot vet är att vi kommer att komma ut annorlunda
            på andra sidan, och vår uppgift nu är att bygga det samhället
            starkare och dra nytta av de möjligheter som skapas. Digitaliseringen
            har skett i rekordfart, och helt plötsligt är det acceptabelt
            att ha ett digitalt möte i stället för ett fysiskt. Det kan faktiskt
            innebära stora fördelar, som minskad restid och helt andra möjligheter
            till deltagande. Detta är något positivt som vi såklart ska dra
            nytta av. Det kommer inte att ersätta alla fysiska möten, men
            det kan ersätta några.
          </note>
          <note>
            När det kommer till ekonomin, herr talman, behöver vi på lite
            längre sikt återkomma och ha fokus på de offentliga finanserna.
            Vi måste se till att de åtgärder som vi vidtar nu gör att vi så
            småningom får tillbaka en stabil statsekonomi. Den fördel vi har
            haft är att vi har byggt ekonomin stark över tid, och det gör
            att vi nu kan ha dessa åtgärder utan att få de statsskuldsnivåer
            vi har sett i många delar av södra Europa.
          </note>
          <note>
            Det finns också andra slutsatser som vi behöver dra och som vi
            delvis drar redan i denna budget. Vi behöver stärka den civila
            beredskapen och civilförsvaret, och vi behöver hantera påfrestningar
            och chocker oavsett hur de ser ut. Det kan handla om skogsbränder,
            men det kan också handla om rent säkerhetspolitiska hot. Här har
            vi dragit lärdomar, och vi försöker nu att lösa de problem som
            1990-talets och det tidiga 2000-talets för - tro ­ ende ­ ­ valda
            skapade när de drog ned den svenska beredskapen lite för mycket.
          </note>
          <note>
            Vi måste också vara med och göra en nystart för Sverige. Det
            är en utmaning, för hur bibehåller vi Sverige som ett industriland
            i världsklass? Hur ser vi till att gröna investeringar kommer
            på plats? Det är budgeten en del av, men det kommer att komma
            saker framöver också.
          </note>
          <note>
            En sak är säker: Centerpartiet tar ansvar för hela Sverige. Vi
            ser be - hoven såväl i Sollefteå som i Sollentuna. Vi vet att
            den gröna omställ ­ ning ­ en för med sig fantastiska möjligheter.
            Det är rent ekonomiska möjlig ­ heter; när vi slipper importera
            den ryska oljan stannar pengarna här i Sve ­ rige. Vi får också
            säkerhetspolitiska möjligheter som vi inte hade haft annars och
            dessutom hälsofördelar samt det nästan allra bästa för en cen
            ­ terpartist: Pengarna kommer många gånger att stanna på den svenska
            landsbygden.
          </note>
          <note>
            Vi kommer att jobba oförtrutet, oavsett om det handlar om klimat
            - utmaningar, corona eller kamp för små företag, för att bygga
            Sverige stark ­ are, oavsett världsläge.
          </note>
          <note type="speaker">
            Anf. 28 ELISABETH SVANTESSON (M) replik:
          </note>
          <note>
            Herr talman! Det har aldrig varit så mycket sprit i kammaren
            som just nu, kan man konstatera.
          </note>
          <note>
            Tack, Rickard Nordin, för anförandet!
          </note>
          <note>
            Det går inte att komma ifrån det faktum att Centerpartiet stöder
            en regering som har misslyckats med de allra viktigaste saker
            som en regering har att hantera. En sådan sak är att skapa trygghet
            i Sverige. Regeringen har under åren helt misslyckats med att
            trycka tillbaka gängkriminaliteten, minska ungdomsrånen och så
            vidare. Dessutom håller Centerpartiet en regering under armarna
            som dessvärre också har misslyckats med att pressa tillbaka arbetslösheten.
            Så var det före pandemin och även nu.
          </note>
          <note>
            Rickard Nordin höll ett engagerat anförande och verkar ganska
            nöjd med den situation som råder i dag, men jag är bekymrad. Jag
            blir bekymrad när jag hör att samarbetspartierna och stödpartierna
            inte verkar inse att krisen är här och nu. Det är inte läge just
            nu att bara återstarta Sverige, utan här och nu finns en mängd
            företag – små och stora – som är otroligt hårt drabbade av krisen.
            Det kommer de att vara under lång tid framöver. Det är anställda
            som just nu är oroliga för om de har ett jobb efter jul.
          </note>
          <note>
            Det finns ett utskottsinitiativ från Moderaterna som kommer att
            diskuteras i finansutskottet i morgon. Det handlar om att förbättra
            ett av de viktigaste stöden som finns, nämligen omställningsstödet.
            Det är ett träffsäkert stöd som riktar sig just till dem som tappar
            mest i omsättning. De kan få kompensation för en del av de fasta
            kostnaderna. Dessvärre har regeringspartierna och stödpartierna
            krånglat till och gjort det svårt och har nu lagt en ribba på
            50 procent av omsättningstappet.
          </note>
          <note>
            Min fråga till Rickard Nordin är: Kommer Rickard Nordin att stödja
            Moderaternas initiativ att sänka gränsen till 30 procent så att
            vi kan rädda fler jobb och fler svenska företag?
          </note>
          <note type="speaker">
            Anf. 29 RICKARD NORDIN (C) replik:
          </note>
          <note>
            Herr talman! Tack för frågan, Elisabeth Svantesson
          </note>
          <note>
            Stora reformer när det gäller exempelvis arbetslöshet är något
            som Centerpartiet driver på för. Det ser vi i januariavtalet.
            Vi ska reformera Arbetsförmedlingen. Vi har också diskussioner
            när det kommer till arbetsrätt och annat just för att stärka svenska
            företags möjligheter att anställa människor. Det är därför vi
            sänker skatten på jobb och företagande rejält i budgeten. Jag
            noterar att Moderaterna vill höja skatten för svenska företag.
          </note>
          <note>
            Att vi tar coronapandemin på allvar visar inte minst de elva
            ändringsbudgetar som vi hittills har lagt fram för riksdagen.
            Vi har också aviserat att det kommer en ändringsbudget direkt
            i januari, en tolfte sådan.
          </note>
          <note>
            Att säga att vi inte ser pandemin här och nu är direkt felaktigt.
            Vi har gett besked om korttidspermitteringar för lång tid framöver,
            hela vägen fram till sommaren. Vi har gett besked i förväg om
            omsättningsstöd och omställningsstöd i november och december.
            Vi genomför stora åtgärder för att rädda svenska företag.
          </note>
          <note>
            Vi för diskussioner när det kommer till budgetfrågor med regeringen.
            Detta gör vi i grunden inte i utskottet. Det är så vi pressar
            på. Vi för kontinuerliga förhandlingar i många frågor, och man
            kan vara trygg i att Centerpartiet pushar på för att såväl enskilda
            som andra typer av företag ska få ett adekvat stöd i förhållande
            till de restriktioner som finns. Jag tycker att det är bra att
            Moderaterna också ligger på där. Vi är många som behöver hjälpas
            åt för att se till att dessa saker kommer på plats. Men vårt fokus
            är att pressa regeringen, och det gör vi i direkta förhandlingar.
          </note>
          <note type="speaker">
            Anf. 30 ELISABETH SVANTESSON (M) replik:
          </note>
          <note>
            Herr talman! Jag får verkligen hoppas att ni stöter på regeringen
            när ni faktiskt samarbetar med den, och inte bara om budgeten
            utan om 73 punkter som omfattar det mesta. Det är det minsta som
            jag förväntar mig av Centerpartiet.
          </note>
          <note>
            Men jag skulle gärna vilja ha besked om varför ni inte förbättrar
            dessa stöd och varför ni inte kan gå med på att sänka nivån till
            30 procent som den var i början av krisen. Det är nämligen ett
            träffsäkert stöd, och det träffar precis dem som har det tuffast
            och som nu påverkas hårt av restrik ­ tionerna. Jag vill gärna
            ha svar på den frågan.
          </note>
          <note>
            När det gäller skattesänkningar är det ganska tydligt att vi
            alltid kommer att satsa på skattesänkningar som är effektiva och
            träffsäkra, och det gör vi i budgeten. Vi vet att jobbskatteavdrag
            och sänkt bolagsskatt påverkar sysselsättningen. Vi gör det permanent.
            Därför får det en permanent påverkan på svenska jobb.
          </note>
          <note>
            Att ha ett lapptäcke av olika avdrag, och som också är tillfälliga,
            leder inte till fler jobb hur mycket man än önskar det.
          </note>
          <note type="speaker">
            Anf. 31 RICKARD NORDIN (C) replik:
          </note>
          <note>
            Herr talman! Problemet med att fokusera framför allt på inkomstskatte
            ­ sänkningar är att det i grunden inte är medborgarna som är i
            krisen. Det är företagen som har stora problem. Det kommer inte
            att hjälpa företag att anställa fler människor att skatten på
            inkomster sänks.
          </note>
          <note>
            När det kommer till vilken nivå som vi ska ha på omställningsstöden
            är det faktiskt inte kommunicerat än. Huruvida vi kommer att ha
            50 pro ­ cent, 30 procent eller någon annan procentsiffra vet
            varken Elisabeth Svantesson eller någon annan just nu. Det är
            någonting som vi får återkom ­ ma till.
          </note>
          <note type="speaker">
            Anf. 32 ULLA ANDERSSON (V) replik:
          </note>
          <note>
            Herr talman! Pandemin har på ett mycket tydligt sätt blottlagt
            bristerna som funnits i den sjukförsäkring som vi har. Det är
            brister som har funnits sedan den borgerliga regeringen införde
            det regelverk med fasta tidsgränser som nu styr.
          </note>
          <note>
            I år beräknas cirka 40 procent av de sjuka få avslag på sin sjukpenning
            vid 180-dagarsgränsen. Den stora ökningen av avslag kom redan
            före pandemin. Det var cancersjuka, hjärtsjuka, psykiskt sjuka,
            utbrända och människor med ME som fick sin sjukpenning indragen,
            trots att de var sjukskrivna av läkare. Men de tillåts inte vara
            sjuka. De ska ut på en arbetsmarknad med , skulle jag vilja påstå
            , fiktiva arbeten, det vill säga påhittade arbeten.
          </note>
          <note>
            Jag har mött många människor som har fått höra att de väl kan
            ta ett jobb. Men när någon säger att man har bara en arm som funkar
            får man höra att man får söka jobb där man kan arbeta med en arm.
            När någon då säger att bägge handlederna fortfarande är obrukbara
            får man höra att man kan söka andra jobb där man inte behöver
            använda handlederna. När någon säger att man inte kan jobba för
            att man inte tål stress får man höra att man får söka jobb utan
            stress.
          </note>
          <note>
            Vi ser också en ökning av människor hos landets socialkontor,
            där sjuka tvingas söka försörjningsstöd. Ungefär 19 000 personer,
            det vill säga lika många som bor i Eksjö eller Knivsta, tvingas
            till socialkontoren i stället för att få ersättning från sjukförsäkringen.
          </note>
          <note>
            I Olofström är hela 56 procent av dem som får försörjningsstöd
            egentligen sjuka och är sjukskrivna. I Nordanstig är det 17 procent,
            i Orsa 30 procent, i Sigtuna 30 procent och i Gnesta 30 procent
            av dem som får försörjningsstöd som är sjuka.
          </note>
          <note>
            Min fråga till Rickard Nordin är: Kommer Centern nu att agera
            så att vi får en permanent regeländring när det gäller de arbeten
            som ska sökas vid 180 dagar och vid 365 dagar?
          </note>
          <note type="speaker">
            Anf. 33 RICKARD NORDIN (C) replik:
          </note>
          <note>
            Herr talman! Jag tackar Ulla Andersson för frågan. Antingen var
            det lite tur, eller också var det snyggt påläst, att Ulla Andersson
            valde just Eksjö, eftersom det är min hemkommun.
          </note>
          <note>
            I Vänsterpartiets budget höjer man skatterna på företagande med
            åtskilliga miljarder. Det gör det dyrare att anställa människor,
            och det gör det mer osäkert att anställa människor. Det gör att
            människor som har varit sjukskrivna och kan komma tillbaka på
            deltid får det svårare, därför att det blir mer kostsamt att ha
            dessa människor anställda.
          </note>
          <note>
            Det är såklart viktigt att se över alla våra system när det gäller
            inkomstförsäkringar av olika slag, sjukförsäkringar och annat.
            Det gör vi kontinuerligt för att det ska funka så bra som möjligt.
          </note>
          <note>
            I socialförsäkringsutskottet finns nu ett initiativ där fokus
            i grunden är att se till att de människor som är långtidssjukskrivna
            på grund av corona kan få ett system som fungerar även för dem.
            Det kommer vi såklart att följa upp och se till att det sker på
            ett bra sätt. Exakt hur det kommer att landa återstår att se,
            eftersom det inte är bara Centerpartiet som ska tycka till om
            det.
          </note>
          <note type="speaker">
            Anf. 34 ULLA ANDERSSON (V) replik:
          </note>
          <note>
            Herr talman! Vänsterpartiet gör det inte svårare att anställa.
            Det var lite hittepå.
          </note>
          <note>
            Men vi håller oss till sjukförsäkringen. I det utskottsinitiativ
            som ni har i socialförsäkringsutskottet föreslås en permanent
            förändring av hur arbete ska bedömas vid 180 och 365 dagar. Står
            inte Centerpartiet och Rickard Nordin bakom detta utskottsinitiativ?
            Det är det som jag undrar. Det svar som Rickard Nordin ger här
            i dag tydliggör att så inte är fallet. Är det så att er ledamot
            i socialförsäkringsutskottet har gjort detta på eget bevåg och
            att Centerpartiet inte står bakom detta? Det är i så fall en mycket
            allvarlig situation.
          </note>
          <note>
            Här har vi trott att det äntligen ska komma en permanent ändring
            av detta regelverk som gör att sjuka faktiskt tillåts att vara
            sjuka och inte görs fattiga och ska ut på en arbetsmarknad med
            påhittade arbeten.
          </note>
          <note>
            H ur är det egentligen , Rickard Nordin ? Vad är Centerpartiets
            linje? Det tycker jag att vi behöver ha ett svar på.
          </note>
          <note type="speaker">
            Anf. 35 RICKARD NORDIN (C) replik:
          </note>
          <note>
            Herr talman! Den som läser vårt utskottsinitiativ ser att det
            är framför allt 180-dagarsregeln som vi inriktar oss på. Det är
            det som står i utskottsinitiativet. Det står ingenting om 365
            dagar.
          </note>
          <note>
            Vi står såklart bakom vår politik tills något annat är meddelat.
            Däremot är Centerpartiet inte ensamt. Vi förhandlar om budgeten
            tillsammans med tre andra partier. Hur dessa förhandlingar går
            kommer vi att återkomma till.
          </note>
          <note type="speaker">
            Anf. 36 JAKOB FORSSMED (KD) replik:
          </note>
          <note>
            Herr talman! Jag tackar för Rickard Nordins anförande. Jag välkomnar
            alltid när Sollentuna omnämns. Det tycker jag bör ske oftare.
            Det är en uppmaning till samtliga ledamöter här i kammaren.
          </note>
          <note>
            Rickard Nordin talade lite grann om oppositionen. Han sa att
            utgångspunkterna för vår politik var sedan och inte här och nu.
            Han berömde sig förstås för de egna reformerna. Han talade om
            vikten av stora inkomstskattelättnader och andra lättnader i skattesystemet
            på jobb och företag. Det fanns en lång lista på effekter som skulle
            uppstå tack vare dessa skattelättnader. Det skulle bli enklare
            för unga att få jobb , d et skulle bli enklare för branscher ,
            m änniskor skulle få ökad frihet och ökade drivkrafter till arbete
            och så vidare.
          </note>
          <note>
            Då får man väl förvänta sig att det ska ske här och nu och inte
            sedan. Men det är där och då som dessa fina saker som Rickard
            Nordin talar om kommer att inträffa.
          </note>
          <note>
            Det temporära jobbskatteavdraget som införs vid årsskiftet kommer
            inte att synas i människors plånböcker förrän vid midsommar 2022.
            Det är inte här och nu, utan det är sedan och då.
          </note>
          <note>
            Detsamma gäller sänkt arbetsgivaravgift för unga. Det kommer
            den 1 april. Krisen är som djupast här och nu. Nu behöver vi dessa
            reformer. Jag tror för min del att det är en ineffektiv reform.
            Men Rickard Nordin tror att denna reform är mycket effektiv. Det
            hörde vi i hans anförande. Då är det oerhört märkligt att den
            inte är på plats nu, i dag, utan kommer den 1 april, alltså inte
            här och nu utan sedan och då. Detta gäller de stora reformerna
            på skattesidan. Frågan är därför helt enkelt: Varför?
          </note>
          <note type="speaker">
            Anf. 37 RICKARD NORDIN (C) replik:
          </note>
          <note>
            Herr talman! Jag tackar Jakob Forssmed för detta.
          </note>
          <note>
            Anledningen till att det nu är fokus på de sänkta arbetsgivaravgifterna
            för unga och inte på människor som är arbetslösa är att Kristdemokraterna
            var med och stoppade förslaget till ingångsavdrag som vi faktiskt
            lade fram redan i våras. Kristdemokraterna, som faktiskt har ett
            snarlikt förslag i sin egen budget nu tillsammans med Sverigedemokraterna,
            Moderaterna och Vänsterpartiet, stoppade vårt förslag som hade
            varit på plats mitt under pågående kris i somras. De valde att
            se till att skatten på jobb och företagande höjdes. Anledningen
            till att det nu är uppskjutet med nästan ett år är Kristdemokraternas
            eget problem. Det är ert eget förslag som gjorde att vi hamnade
            där. Det hade varit fantastiskt om vi hade kunnat ha det på plats
            tidigare för att se till att människor kan vara kvar i jobb eller
            kanske till och med få sitt första jobb för att se till att den
            svenska ekonomin ska stå starkare.
          </note>
          <note>
            Anledningen till och skulden för att saker och ting har blivit
            försenade ligger alltså inte hos Centerpartiet eller, faktiskt,
            ens hos regeringen utan hos Kristdemokraterna, Sverigedemokraterna,
            Moderaterna och Vänsterpartiet, som stoppade de skattesänkningar
            vi tänkte genomföra.
          </note>
          <note type="speaker">
            Anf. 38 JAKOB FORSSMED (KD) replik:
          </note>
          <note>
            Herr talman! Tack, Rickard Nordin, för svaret , som över huvud
            taget inte var något svar på min fråga. Rickard Nordin talar om
            ett helt annat förslag, där moderater och kristdemokrater i vintras
            visserligen gjorde en omfördelning – men till förmån för välfärden
            och vård och omsorg, som vi också så väl har behövt i den här
            pandemin. Det rustade kommunerna starkare. Det handlade inte om
            sänkt arbetsgivaravgift för unga, utan det var ett helt annat
            förslag. Det var inte det här förslaget – sänkt arbetsgivaravgift
            för unga, som ni har drivit igenom i budgeten, Rickard Nordin
            – som det röstades om i vintras. Detta är det ni som har velat.
          </note>
          <note>
            Det var Centerpartiet som ville driva igenom detta, men ni ser
            till att det kommer på plats först den 1 april. Frågan är: Varför
            först den 1 april? Ska man börja anställa de här personerna först
            den 1 april? Varför ska de effekter som Rickard Nordin talar om
            komma först den 1 april? Varför är de inte på plats nu? Varför
            är förslaget inte framlagt med retroaktivitet, vilket är fullt
            möjligt när det gäller arbetsgivaravgifter? Då skulle det gälla
            retroaktivt för alla som anställer i dag.
          </note>
          <note type="speaker">
            Anf. 39 RICKARD NORDIN (C) replik:
          </note>
          <note>
            Herr talman! Det är korrekt att det är ett annat förslag. Det
            beror ju på att Kristdemokraterna var med och stoppade det förslag
            vi lade fram. Vi hade hellre sett det förslaget på plats, och
            då hade vi inte behövt vidta den här åtgärden.
          </note>
          <note>
            Att saker och ting tar tid att införa handlar många gånger om
            teknikaliteter i Skatteverkets system och annat. Det är sådant
            man behöver ta hänsyn till när man är med och styr. I opposition,
            däremot, är det klart att man kan lova att genomföra saker oavsett
            om de är praktiskt möjliga eller inte. Så fungerar det inte när
            man är med och tar ansvar. Därför införs saker och ting från den
            1 april.
          </note>
          <note type="speaker">
            Anf. 40 ULLA ANDERSSON (V):
          </note>
          <note>
            Herr talman! Corona har gjort att många har mist sina nära och
            kära. Riskgrupper har tvingats isolera sig och leva i tung ensamhet.
            Vi har alla fått begränsa våra liv. Många har förlorat sina jobb,
            och många företagare har det väldigt tungt ekonomiskt.
          </note>
          <note>
            Corona har också påtagligt blottlagt konsekvenserna av en underfinansierad
            välfärd och av otrygga anställningar, som har lett till en större
            smittspridning, men också konsekvenserna av klassamhället. Riskerna
            är nämligen mycket större i socioekonomiskt eftersatta områden
            där trångboddheten är stor och där många med arbetaryrken bor
            – arbetare som inte kan jobba hemifrån. Klassamhället synliggörs
            på ett påtagligt sätt.
          </note>
          <note>
            En statsbudget handlar om vilket samhälle man vill bygga och
            vilka värderingar som styr den ekonomiska politiken. Låt mig därför
            försöka sammanfatta de skillnader som finns mellan Vänsterpartiets
            ekonomiska politik och regeringens i de budgetförslag vi nu ska
            debattera och rösta om:
          </note>
          <note>
             Vänsterpartiet lägger 30 miljarder på gröna investeringar.
            Regeringen sänker skatter för 30 miljarder.
          </note>
          <note>
             Vänsterpartiet satsar på att stärka välfärden i landets kommuner
            och regioner. Regeringen låter nedskärningar fortsätta.
          </note>
          <note>
             Vänsterpartiet gör så att alla har råd att gå till tandläkaren.
            Regeringen satsar på bidrag efter bidrag till välbeställda som
            inte vill städa sina hem själva, ta reda på sin egen tvätt eller
            möblera om på egen hand.
          </note>
          <note>
            Detta visar tydligt skillnaderna i politiken. Med Vänsterpartiets
            ekonomiska politik blir det färre lyxjakter och färre lyxbilar
            på garageuppfart ­ erna i Saltsjöbaden, men det blir fler förskollärare,
            undersköterskor och en utbyggd välfärd.
          </note>
          <note>
            I decennier har så kallade effektiviseringar pågått inom skolor,
            försko ­ lor, hemtjänst, sjukhus och äldreboenden. ”Effektiviseringar”
            är egentli ­ gen ett vackrare ord för nedskärningar. Konsekvenserna
            blir dock de ­ sam ­ ma, nämligen personal som ständigt får stressa,
            slita och känna sig otill ­ räckliga. De får springa ihop sina
            egna löneökningar, till priset av att många blir utbrända och
            söker sig bort från det yrke de har utbildat sig till.
          </note>
          <note>
            Ovanpå det har man privatiserat så att skattepengar som egentligen
            skulle gå till verksamheterna i stället går till privata vinster
            – och rejäla vinster också! De är högre än i andra, privatfinansierade,
            verksamheter. Avkastningarna är bättre i äldreomsorgen än i bankerna.
            Hur sjukt kan det få vara?
          </note>
          <note>
            Hur har vi då hamnat i de här ständiga nedskärningarna? Låt mig
            ge exempel! Moderaternas och Kristdemokraternas budgetförslag
            för 2019 , den så kallade servettskissen, gick igenom. I de t
            togs det riktade statsbidraget till äldreomsorgen bort, för skattesänkningar
            var viktigare. När Socialdemokraterna – ni vet, de som säger sig
            vilja ha världens bästa äldreomsorg – sedan gjorde ett budgetförslag
            som gick igenom lade man inte tillbaka det riktade statsbidraget
            till äldreomsorgen. Däremot gjordes en gigantisk skattesänkning
            för de välbeställda. Volvos vd fick till exempel 2 ½ miljon i
            skattesänkning.
          </note>
          <note>
            I decennier har skattesänkningar prioriterats före välfärden.
            I stället för att erkänna att skattesänkningar har varit prioriterat
            beskyller olika partier invandringen för att vara problemet, när
            det de facto är så att vi utan den hade haft en betydligt högre
            pensionsålder och en mycket större personalbrist inom vård och
            omsorg. Det där med att ta ansvar för sina egna prioriteringar
            är man inte vuxen nog att göra, utan man skyller hellre på andra
            som inte kan försvara sig.
          </note>
          <note>
            Herr talman! Sverige har blivit det land bland OECD-länderna
            där den ekonomiska ojämlikheten har vuxit snabbast. De kraftigt
            växande kapital ­ inkomsterna beskattas med mellan 15 och 20 procent.
            Så tappar vi tiotals miljarder som kunde ha använts för en bättre
            äldreomsorg med personal som har tid för de gamla – och till och
            med ork kvar när de kommer hem och ska sätta sig och göra läxor
            med barnen eller utföra annat hemarbete. Ja, de kunde till och
            med få ett tjockare lönekuvert! Det vore väldigt väl ­ behövligt,
            och välförtjänt. Barnen i förskolan kunde få en lugnare miljö,
            och pedagogerna kunde få mer tid för varje enskilt barn. Vi kunde
            ha fler vårdplatser och fler poliser. Men skattesänkningar för
            de välbeställda har alltså varit prioriterat.
          </note>
          <note>
            Vi kan genom politiska beslut bestämma oss för att inte längre
            vara ett skatteparadis för de rikaste. Det är nämligen genom politiska
            beslut vi har blivit det. Varför ska vi, som enda modernt industriland,
            inte ha vare sig arvs- eller gåvoskatt? Varför ska vi inte ha
            förmögenhetsskatt eller en fastighetsskatt som är koppla d till
            värdet på huset? De som bor i lyxvillorna i Danderyd betalar lika
            mycket i skatt – eller avgift – som den som bor i en liten träkåk
            i Hofors. Den rikaste procentens kapitalinkomster motsvarar nästan
            sex års barnbidrag i statsbudgeten. Den klicken i samhället har
            alltså varje år en lika stor summa att dela på som sex års barnbidrag
            i statsbudgeten, och den betalar de väldigt lite skatt på.
          </note>
          <note>
            Jag kan lova er att det finns många barn som behöver få det bättre
            ekonomiskt. 44 000 barn lever i familjer där man inte har råd
            med så väsentliga saker som hyra och mat varje månad. Det är lika
            många som bor i Motala, eller betydligt fler än vad det bor i
            min hemstad Bollnäs. Barn lever i familjer där en ny vinterjacka
            är en lyx – något man inte kan unna sig. Eller också kan vi prata
            om de sjuka som tvingas gå till socialkontoret därför att högerpolitiken
            har bestämt att sjukförsäkringen inte ska tillåta dem att vara
            sjuka.
          </note>
          <note>
            Vänsterpartiet föreslår helt enkelt en rättvisare beskattning,
            där bördorna delas mer rättvist. Sjuka ska inte betala mer i skatt
            än friska med arbete, och det ska inte heller arbetslösa göra.
            Vi föreslår därför att hela skatteklyftan tas bort redan nästa
            år. Det skulle sänka skatten för stora låginkomstgrupper. Däremot
            skulle rika få betala väsentligt mer i skatt. Vi föreslår också
            en stärkt sjukförsäkring och höjd ersättning till dem med sjuk-
            och aktivitetsersättning. Man ska inte behöva bli fattig för att
            man har oturen att få en kronisk sjukdom eller funktionsnedsättning.
          </note>
          <note>
            Vi föreslår dessutom att det ska införas ett högkostnadsskydd
            i tandvården på 2 000 kronor per år. Vi menar nämligen att folk
            måste ha råd att gå till tandläkaren. Friska tänder ska inte längre
            vara en klassfråga, sa statsministern för ett antal år sedan,
            men så är det än i dag. När Vänsterpartiet var med och förhandlade
            blev tandvården avgiftsfri för alla unga upp till 23 år. När Socialdemokraterna
            förhandlar med Centern blir det i stället bidrag till de välbeställda
            i Danderyd och Saltsjöbaden, så att de slipper städa sina egna
            hem.
          </note>
          <note>
            Vänsterpartiet satsar också stort på gröna investeringar. Redan
            innan covid var det tydligt att vi behövde ställa om samhället,
            för vi hade redan en existentiell kris – klimatkrisen. Nu behöver
            vi ta itu med den på allvar, och de pengar som satsas för att
            få igång ekonomier, företag och arbetstillfällen måste satsas
            utifrån insikten att de ska bidra till att lösa klimatkrisen –
            annars vore det helt oansvarigt.
          </note>
          <note>
            Därför väljer vi att redan nästa år lägga 30 miljarder mer än
            regeringen på gröna investeringar. Detta är en summa som sedan
            växer för varje år. Vi lägger pengarna på att göra städerna grönare.
            Runt om i Europa har man valt att bygga cykelvägar, göra grönområden
            och minska biltrafikens påverkan på städerna. Det vill vi göra
            även här. Parkeringsplatser blir till grönområden, och bilarnas
            utrymme på vägarna minskas till förmån för cyklisterna och kollektivtrafiken.
            Bostadsområden föreslås bli mer självförsörjande på energi. Vi
            föreslår också en kraftigt utbyggd kollektivtrafik och en infrastruktur
            som förbättras på landsbygden.
          </note>
          <note>
            Vi har också flera förslag för att ställa om jordbruket i en
            grönare riktning och för att ge stöd till industrin för omställning.
            Självklart lägger vi stora belopp för att bygga bort bostadsbristen
            och få hyresrätter till rimliga hyror. Vi föreslår ett tillgänglighetsstöd,
            för samhället ska ju vara till för alla, oavsett funktionsvariationer.
            Vi ger också barn en större plats i samhällsbygget.
          </note>
          <note>
            Det går att bygga ett jämlikt och hållbart samhälle som klarar
            klimatkrisen och där våra gemensamma behov – och inte de rikas
            behov av skattesänkningar – får styra samhällsutvecklingen.
          </note>
          <note>
            Jag yrkar bifall till Vänsterpartiets reservationer 3 och 7.
          </note>
          <note type="speaker">
            Anf. 41 JAKOB FORSSMED (KD) replik:
          </note>
          <note>
            Herr talman! Tack, Ulla Andersson, för anförandet!
          </note>
          <note>
            Jag och Ulla Andersson hade i våras ett bra samarbete om civilsamhället
            och betydelsen av att under pandemin ge ett ökat stöd till civilsamhällets
            organisationer, som trots att de själva blöder ekonomiskt räcker
            ut en hand till den som är utsatt och befinner sig i nöd och i
            en svår situation. De räcker ut en hand till den som är ensam
            eller utsatt på andra sätt eller som lever i armod och fattigdom,
            både i Sverige och i andra länder.
          </note>
          <note>
            Det var bra, men det förvånar mig lite att Vänsterpartiet och
            Ulla An ­ dersson i denna pandemi föreslår att gåvoskatteavdraget
            ska bort. Vi vet att många organisationer som jobbar med insamling
            och som är beroende av privata gåvor har sett väldigt positivt
            på detta avdrag. Enskilda männ ­ iskor har också använt avdraget
            för att öka sitt givande till dessa organisa ­ tioner.
          </note>
          <note>
            Jag skulle gärna vilja veta hur ni tänker från Vänsterpartiets
            sida när det gäller den här frågan. Finns det inte en risk att
            man faktiskt minskar givandet och på det sättet försvårar situationen
            för biståndsorganisationer, hjälporganisationer och andra organisationer
            som jobbar för människor som befinner sig i en utsatt situation?
          </note>
          <note type="speaker">
            Anf. 42 ULLA ANDERSSON (V) replik:
          </note>
          <note>
            Herr talman! Det var ett givande och bra samarbete. Det var dock
            synd att förslaget inte gick igenom; det hade varit väldigt välbehövligt.
            Jag tror tyvärr att det kommer att behövas fler sådana initiativ,
            för det ser i nuläget inte precis ut som att detta lättar.
          </note>
          <note>
            När det gäller skatten och det så kallade gåvoavdraget menar
            vi att det är väldigt bra att folk skänker pengar till olika former
            av välgörenhetsorga ­ nisationer eller till andra organisationer.
            Jag gör det själv, och jag använder aldrig gåvoavdraget för det.
            Jag tycker att människor ska göra det oavsett om de får skatteavdrag
            för det eller inte.
          </note>
          <note>
            Jag tycker inte att det är rimligt att man på det sättet får
            lägre skatt för att man skänker pengar till en välgörenhetsorganisation.
            Jag tycker att vi helt enkelt ska ha lika skatt vid lika inkomst
            och tycker att det är ett rimligt sätt att jobba på. Jag tycker
            att vi på olika sätt genom politiska och demokratiska beslut ska
            fördela skattebetalarnas pengar som kommer in till stat ­ en och
            inte lämna över detta till enskilda på det sätt som görs med gåvoavdraget.
          </note>
          <note>
            Jag tycker att det är en linje som det är rimligt att hålla fast
            vid även i detta läge. Däremot tycker jag att civilsamhället behöver
            mer pengar – inte minst har vi nyligen sett att idrottsrörelsen
            behöver det.
          </note>
          <note type="speaker">
            Anf. 43 JAKOB FORSSMED (KD) replik:
          </note>
          <note>
            Herr talman! Jag har respekt för den ideologiska position som
            Ulla Andersson för fram här – även om jag absolut inte håller
            med om det har jag respekt för resonemanget. Men Vänsterpartiet
            gör ju, klokt nog, en del undantag från sin vanliga ideologiska
            produktion i samband med pandemin. Deras budget är något mindre
            näringsfientlig än normalt. Vänsterpartiet gör inte en del av
            de pålagor som de brukar lägga på näringslivet och har också talat
            om detta i olika intervjuer.
          </note>
          <note>
            Därför hade jag nog hoppats att ni i Vänsterpartiet skulle vara
            beredda att göra samma undantag för ett civilsamhälle som ser
            betydande bekym ­ mer med finansieringen i krisen, också från
            det privata givandet. Frågan är: Varför för näringslivet men inte
            för dessa organisationer?
          </note>
          <note type="speaker">
            Anf. 44 ULLA ANDERSSON (V) replik:
          </note>
          <note>
            Herr talman! Vänsterpartiets ekonomiska politik handlar väldigt
            mycket om att gynna och skapa arbetstillfällen. Vi investerar
            stort – ännu större nu i krisen – i utbildning och infrastruktur.
            Detta är ganska påtagliga sätt att skapa fler arbetstillfällen
            och att skapa mer jobb för företag, så jag vänder mig starkt emot
            Jakob Forssmeds inledning.
          </note>
          <note>
            Det finns självklart skäl att ändra sin politik om det råder
            en djup kris, och det har vi gjort på olika punkter. Vi väntar
            till exempel ett år med att föreslå en höjning av bolagsskatten
            till den nivå som gällde före den senaste sänkningen eftersom
            vi tycker att det är mer rimligt att göra detta senare.
          </note>
          <note>
            Vi tycker också att det är rimligt att Sverige faktiskt beskattar
            människor med höga inkomster mer. Många av dessa människor är
            bolagsägare, apropå 3:12-regler na.
          </note>
          <note>
            Vi tycker även att det är rimligt att på olika sätt hjälpa civilsamhället,
            på andra sätt än genom en skattesänkning för dem som ger.
          </note>
          <note type="speaker">
            Anf. 45 JAKOB FORSSMED (KD):
          </note>
          <note>
            Herr talman! Vi befinner oss även fortsättningsvis i ett svårt
            och utsatt läge. När vi möts för diskussion och debatt här i dag
            är vad man kan kalla den osynliga fienden på fortsatt frammarsch.
            Våra högt värderade friheter, gemenskaper och relationer har kringskurits.
            Älskade makar, barn, föräldrar och vänner har förlorats till sjukdomen.
          </note>
          <note>
            Många har kämpat vid frontlinjen under lång tid och är trötta.
            Detta gäller först och främst personalen i vård och omsorg, som
            sliter dygnet runt för att värna liv och hälsa. Tack för era enorma
            insatser!
          </note>
          <note>
            Men det gäller också alla andra som får samhället att fortsätta
            fungera runt om på våra arbetsplatser, i civilsamhället och i
            Föreningssverige, som trots att de själva blöder i krisens spår
            fortsätter att ställa om för att outtröttligt sträcka ut en hand
            till den som är i nöd. Det gäller även alla företagare och entreprenörer
            som på ett särskilt sätt har slagits för sitt livsverk, för sin
            bygd, för sina anställda och för sina idéer.
          </note>
          <note>
            Vi kan alla, inte minst vi i denna kammare, inspireras av dem
            som nu gör storartade oegennyttiga insatser för att göra det som
            ankommer på oss här.
          </note>
          <note>
            Herr talman! Samhället – alla tillsammans – och det politiska
            ledarska ­ pet behöver möta pandemin i en anda som präglas av
            de klassiska kardinal ­ dygderna.
          </note>
          <note>
            För det första handlar det om rättvisa – om att inte låta någon
            bära för tungt och om att fortsätta hålla allas lika värde högt,
            oavsett livssituation och även när omständigheterna är tuffa.
          </note>
          <note>
            För det andra handlar det om mod – om att visa civilkurage och
            integritet. Just nu är väl det att orka vara uthållig och inte
            söka vägar att göra mindre än vad som krävs.
          </note>
          <note>
            För det tredje handlar det om måttfullhet och om att låta förnuftet
            i form av rekommendationer och riktlinjer gå före egna – i nuläget
            alltför vidlyftiga – önskningar, även om de tidigare var högst
            normala.
          </note>
          <note>
            För det fjärde handlar det om praktisk klokskap och om att med
            ett slags kritisk rationalism engagera sig, söka de bästa lösningarna
            och ifrågasätta men framför allt ta ansvar.
          </note>
          <note>
            Dessa fyra klassiska dygder har den kristna traditionen förstärkt
            och kompletterat med dygden kärlek, som berikar samhällsgemenskapen,
            inte minst med oegennyttig solidaritet och barmhärtighet. Det
            har vi sett under pandemin, och det behöver vi se.
          </note>
          <note>
            Allt detta kan verka självklart, men vi har sett ett övertydligt
            exempel på konsekvenserna när ett politiskt ledarskap – det utgående
            amerikanska presidentskapet – närmast konsekvent fjärmar sig från
            dessa dygder.
          </note>
          <note>
            Herr talman! Vi står mitt i och inför stora utmaningar i vårt
            land. Vi debatterar nu budgeten för 2021, ett slags verksamhetsplan
            för Sverige.
          </note>
          <note>
            Politiken har nu tre huvuduppgifter:
          </note>
          <note>
            För det första omedelbar krishantering, att klara liv och hälsa
            och klara de akuta ekonomiska konsekvenserna av ökad smittspridning,
            skärpta rekommendationer och regleringar.
          </note>
          <note>
            För det andra stöttning av återhämtning för att förhindra att
            arbetslösheten biter sig fast, för att kommuner och regioner inte
            ska tvingas till nedskärningar som fördjupar krisen och för att
            gripa tillfället att tidigarelägga kloka investeringar i sådant
            som måste göras längre fram, både offentliga investeringar och
            att främja näringslivets investeringar.
          </note>
          <note>
            För det tredje att angripa centrala samhällsproblem. Stora sådana
            fanns före coronapandemin, och i flera fall har dessa problem
            förvärrats.
          </note>
          <note>
            Nu behövs reformer för att öka tryggheten och bekämpa brotten,
            för att klara sjukvården och minska ohälsan, för att förbättra
            äldreomsorgen och villkoren för dess personal och för att jobben
            ska kunna växa till för alla och särskilt för dem i utsatt ställning.
          </note>
          <note>
            Detta är centralt för att bibehålla den tillit som är så viktig
            också för en fungerande samhällsekonomi. Och Sverige måste klara
            alla dessa tre uppgifter samtidigt. Regeringen måste klara den
            uppgiften, men det gör man inte.
          </note>
          <note>
            Även om regeringen gjort en del bra i den akuta krishanteringen
            är det också uppenbart att hanteringen har kantats av senfärdighet
            som inte duger. Regeringen har fått släpas och baxas av riksdagen
            för att införa vissa av de företagsstöd som vi nu ser komma på
            plats. Men vissa företag och anställda har inte fått del av stöd,
            med skador på jobb och företag som följd.
          </note>
          <note>
            Den budget som sträcker sig bortom det akuta som vi har att ta
            ställning till i dag menar jag saknar en gemensam riktning för
            januaripartierna. Den blurrar bort arbetslinjen i de kommande
            årens återhämtningspolitik. Det är tydligt att det finns en oförmåga
            att prioritera de brottsbekämpande myndigheterna och domstolarna,
            och det finns ingen hållbar plan för att beta av den vårdskuld
            som under pandemin lagts till redan tidigare fördubblade vårdköer.
          </note>
          <note>
            Herr talman! Januaripartiernas budget duger inte. Mot den vill
            jag därför ställa det kristdemokratiska budgetförslaget med fyra
            centrala reformområden.
          </note>
          <note>
            Vi behöver nu reformer för att hindra att arbetslösheten biter
            sig fast. Åtgärder för offentlig konsumtion och offentliga investeringar,
            som reger ­ ingen föreslår, är rimliga och bra i en återhämtning.
            Utbildningsplatser är viktiga. Men det behövs också ökade drivkrafter
            för arbete, ökad efterfrå ­ gan på jobb och en politik för att
            bryta passivitet.
          </note>
          <note>
            Vi har föreslagit flera sådana reformer: Dubbelt jobbskatteavdrag
            på lägre inkomster för den som kommer från utanförskap till arbete.
            En re ­ form för att öka efterfrågan genom att helt slopa arbetsgivaravgiften
            i ett år, som vi föreslår med retroaktiv verkan, för att varenda
            arbetsgivare som över huvud taget funderat på att anställa någon
            ska göra det nu. En bidrags ­ reform för att bryta passivitet.
            Detta för att nämna några.
          </note>
          <note>
            Vi behöver politik för ett starkare rättsväsen, omfattande resurstillskott
            till rättsväsendets alla delar. Vi behöver kreativa lösningar
            för att få fram fler poliser i yttre tjänst, fler polisassistenter
            som kan frigöra poliser från administration och en satsning på
            att återanställa pensionerade utredare. Vi vill faktiskt också
            pröva idén att anställa norska arbetslösa poliser i Sverige.
          </note>
          <note>
            Vi behöver fler domstolar, fler åklagare och fler fängelseplatser.
          </note>
          <note>
            Vi behöver också en plan för vårdskuld och vårdköer, så att hoppet
            så småningom kan återvända till alla som har stått i kö olagligt
            länge.
          </note>
          <note>
            Vi behöver en politik som snabbt tar all tillgänglig vårdkapacitet
            i anspråk, och vi har flera sådana förslag.
          </note>
          <note>
            Till detta lägger vi en långsiktig reform om att lägga ned organisatio
            ­ nen med 21 olika självständiga regioner som ska klara vårdens
            alla för ­ mågor, men som helt uppenbart inte gör det.
          </note>
          <note>
            Därutöver behöver vi värna personalen i äldreomsorgen långsiktigt
            för att höja kvaliteten för de äldre och klara att rekrytera denna
            viktiga personal framöver.
          </note>
          <note>
            Därför vill vi ge mer pengar än regeringen till äldreomsorgen,
            mycket mer, trots att detta är en av regeringens större budgetposter.
            Men med våra pengar kommer också krav på kommunerna att förbättra
            för personalen, öka deras nöjdhet, se till att personalkontinuiteten
            förbättras, jobba bort de ofrivilliga delade turerna, som lägger
            en sådan press på många inom äldreomsorgen, och se till att ledarskapet
            stärks med ett rimligt chefsansvar.
          </note>
          <note>
            Vi måste också ta i anspråk, tycker vi, lediga resurser i byggsektorn
            för att bygga fler anpassade bostäder för äldre. Men vi säger
            också att den medicinska kvaliteten på särskilda boenden måste
            höjas. I vår budget prio ­ riterar vi fler sjuksköterskor och
            specialistundersköterskor och att kommu ­ ner ges möjlighet att
            anställa läkare.
          </note>
          <note>
            Vi måste få bättre vård, fler som kan sätta dropp eller ge syrgas
            inom äldreomsorgen, vilket är mycket angeläget mot bakgrund av
            IVO:s granskning. Och vi måste sätta kraft bakom orden.
          </note>
          <note>
            Vi behöver också arbeta uthålligt mot den ensamhet och isolering
            som har förvärrats med pandemin men som hade förmörkat tillvaron
            för många redan före pandemin med tydliga följder i form av psykisk
            och fysisk ohälsa, depression, smärta, hjärtinfarkt och stroke.
          </note>
          <note>
            Herr talman! I bästa fall skärper pandemin vår blick för vad
            som är viktigt. I värsta fall tar svårmodet och hopplösheten över
            och de restrik - tioner som tvingar in oss i snävare fysiska ramar
            än normalt snävar in ock ­ så våra tankar och krymper våra synfält,
            så att vi inte orkar se medmän ­ niskor i vårt land eller i världen
            omkring oss. Jag menar att det inte får ske.
          </note>
          <note>
            Vi behöver parallellt med detta se omvärlden. Vi behöver se de
            länder som inte kan sjösätta krispaket, som saknar en fungerande
            hälso- och sjukvård – en värld där den extrema fattigdomen ökar
            för första gången på 20 år och där svälten nu står för dörren
            för många. Låt detta också finnas i våra politiska tankar och
            handlingar.
          </note>
          <note>
            Herr talman! Det är uppenbart att vi behöver varandra och att
            det oberoende som vi alltför hårt har omhuldat inte är mycket
            värt om det inte omgärdas av delade goda värden. Om vi håller
            fast vid detta genom krisen kan tilliten öka på andra sidan och
            framtidstron återvända.
          </note>
          <note>
            Det är viktigt att politiken gör sitt i den akuta krishanteringen
            för en stark återhämtning och för att hitta lösningar på stora
            samhällsproblem. Det kan bidra till den framtidstro som vi så
            väl behöver.
          </note>
          <note>
            Jag yrkar bifall till Kristdemokraternas reservation nr 4.
          </note>
          <note type="speaker">
            Anf. 46 ÅSA WESTLUND (S) replik:
          </note>
          <note>
            Herr talman! Det finns en sak i Kristdemokraternas budget som
            faktiskt förbryllar mig. Kristdemokraterna vill återinföra vårdnadsbidraget,
            visserligen under ett nytt namn och i en ny form , men ändå.
          </note>
          <note>
            Förra gången Kristdemokraterna tillsammans med de borgerliga
            parti ­ erna införde vårdnadsbidraget blev det ju väldigt tydligt
            en kvinnofälla. Utrikes födda kvinnor stannade ofta hemma i stället
            för att få in en fot på arbetsmarknaden. Det försämrade jämställdheten
            och det försämrade inte ­ grationen på ett väldigt konkret sätt.
            För barnen i de här familjerna innebar det också att inlärningen
            av svenska språket riskerade att försenas.
          </note>
          <note>
            Nu vet vi att det blev så. Skillnaden är att vi i dag har ännu
            fler kvinnor och ännu fler barn i riskzonen för att hamna i precis
            samma fälla. Min fråga till Jakob Forssmed och Kristdemokraterna
            är därför ganska enkel: Vad talar för att resultatet skulle bli
            ett annat om ni får göra samma sak en gång till?
          </note>
          <note type="speaker">
            Anf. 47 JAKOB FORSSMED (KD) replik:
          </note>
          <note>
            Herr talman! Tack, Åsa Westlund, för frågan!
          </note>
          <note>
            Till skillnad från Socialdemokraterna tror vi på valfrihet och
            flexibilitet för barnfamiljer. Jag tror att det är väldigt viktigt
            att den typen av möjlighet finns när barnen är små, inte minst
            för att man ska orka med ett långt arbetsliv och kombinera familjeliv
            och yrkesliv.
          </note>
          <note>
            Det är väldigt viktigt att det finns möjligheter att anpassa
            livet, för familjer är olika och ser olika ut. Det finns barn
            för vilka det inte fungerar fullt så bra som för andra barn att
            vara på förskola när man är liten, till exempel. Därför tycker
            vi att det är viktigt att det finns en flexibilitet, och därför
            har vi ett förslag om barnomsorgspeng också för egna barn.
          </note>
          <note>
            Vi har en del begränsningar i detta för att motverka en del av
            de effekter som Åsa Westlund pekar på, till exempel att hushållet
            inte ska kunna vara föremål för andra bidrag för att man inte
            ska bli ytterligare fastlåst i bidragsberoende och annat.
          </note>
          <note>
            I de utvärderingar som gjorts och som nationalekonomer har pekat
            på har man inte sett de stora effekter av vårdnadsbidraget som
            Åsa Westlund lyfter fram. Det är ett resonemang som förs, men
            i verkligheten har det inte nyttjats på det sätt Åsa Westlund
            beskriver i sin replik.
          </note>
          <note>
            Frågan kan därför ställas till Åsa Westlund: Vilka reformer ser
            Åsa Westlund framför sig som kan öka familjernas valfrihet, flexibilitet
            och möjlighet att ha ett gott liv och kunna kombinera arbetsliv
            och familjeliv även när barnen är små?
          </note>
          <note type="speaker">
            Anf. 48 ÅSA WESTLUND (S) replik:
          </note>
          <note>
            Herr talman! Det är viktigt att även familjepolitiken är inriktad
            på att främja jämställdhet mellan könen, underlätta allas deltagande
            i samhället och förbättra integration. Om barnen ser båda föräldrarna
            gå till jobbet på morgonen vet de att det finns plats i yrkeslivet
            även för kvinnor.
          </note>
          <note>
            Låt oss titta lite i detalj på hur det kommunala vårdnadsbidrag
            ni införde fungerade. Precis som Jakob Forssmed erkänner var det
            inte så populärt. Det fanns i ungefär hundra kommuner och utnyttjades
            till 91 procent av kvinnor och till 9 procent av män. Andelen
            utrikes födda kvinnor var nästan dubbelt så stor som andelen inrikes
            födda.
          </note>
          <note>
            Mönstret är med andra ord tydligt. Vårdnadsbidraget, eller barn
            ­ omsorgspengen som ni kallar det nu, spär på segregation.
          </note>
          <note>
            På andra områden talar ni kristdemokrater ofta om bättre integration.
            Varför gör ni ett undantag för just kvinnor?
          </note>
          <note type="speaker">
            Anf. 49 JAKOB FORSSMED (KD) replik:
          </note>
          <note>
            Herr talman! Det gör vi inte. Vi har mängder av förslag för att
            kvinnor ska komma snabbare i arbete. Vår politik går i mångt och
            mycket ut på det.
          </note>
          <note>
            Vi har också skarpa förslag om att utveckla språkförskola för
            att nå fram till de barn som vi under er regeringsperiod har sett
            inte har tillräckliga språkkunskaper när de börjar skolan. Det
            är ett stort misslyckande för regeringen att det ser så illa ut
            och att inte tillräckliga reformer för detta har kommit fram.
          </note>
          <note>
            Åsa Westlund föredrar att peka på en ganska liten reform som
            för en del barnfamiljer betydde ökad möjlighet och flexibilitet.
            Jag tror att det var 7 procent av de utrikes födda kvinnorna som
            hade möjlighet att få vårdnadsbidrag som också nyttjade det mot
            drygt 4 procent av de svenskfödda. Skillnaden fanns, men den var
            inte så massiv som Åsa Westlund ger sken av.
          </note>
          <note>
            Det går alltid att peka på andras reformer när man vill rikta
            bort ljuset från det egna misslyckandet.
          </note>
          <note type="speaker">
            Anf. 50 ULLA ANDERSSON (V) replik:
          </note>
          <note>
            Herr talman! Nu har jag tappat räkningen på hur många gånger
            jag har spritat händerna, men många är det.
          </note>
          <note>
            Det brukar vara trevligt att debattera med Jakob Forssmed även
            om vi ganska sällan är överens. Men låt oss se var vi landar i
            dag.
          </note>
          <note>
            Om man går till sjukvården med ett infekterat finger skulle ingen
            föreslå amputation. Men med tänder blir det så. Många har nämligen
            inte råd att laga sina tänder utan får leva med en glugg där de
            skulle ha suttit. Andra får en brygga, och ytterligare någon annan
            får ett implantat. Allt beror på vilken inkomst man har. Så ser
            det inte ut i sjukvården i övrigt. Har jag ont i halsen frågar
            inte läkaren vad jag har råd med. Men så ser det ut när det gäller
            tänderna.
          </note>
          <note>
            Den stora frågan är varför det ska se ut så. Vänsterpartiet har
            låtit undersöka vad det skulle kosta att införa ett högkostnadsskydd
            på 2 000 kronor per år. Ett sådant skulle göra att många människor
            fick råd att gå till tandläkaren och få tänderna lagade på bästa
            sätt. Det skulle kosta ungefär som rut, cirka 5 miljarder per
            år. Jag skulle tro att kostnaden blir något högre i början på
            grund av eftersatt vård, men i förlängningen blir det ett förebyggande
            arbete som minskar kostnaderna.
          </note>
          <note>
            Varför vill inte Kristdemokraterna arbeta för ett rimligt högkostnadsskydd
            i tandvården? Varför ska inkomsten styra vilken tandvård man får?
          </note>
          <note type="speaker">
            Anf. 51 JAKOB FORSSMED (KD) replik:
          </note>
          <note>
            Herr talman! Kristdemokraterna har arbetat för ett förbättrat
            högkostnadsskydd i tandvården. Det gjorde vi när vi hade socialministerposten
            under alliansregeringen. Det infördes förbättringar 2007, och
            sedan k om det ytterligare förbättringar senare under mandatperioden.
            Så i förhållande till hur det var tidigare har det förbättrats.
          </note>
          <note>
            Man kan alltid diskutera om det borde förbättras mer framöver.
            Det finns givetvis en logik i det Ulla Andersson anför vad gäller
            tänderna som en del av kroppen, och det kan man fundera på när
            det gäller fler områden.
          </note>
          <note>
            Syftet med Ulla Anderssons anförande är dock framför allt att
            attackera rut, och det är direkt olämpligt. Det handlar om en
            sektor där svarta jobb har blivit vita och där människor har fått
            komma in i de svenska socialförsäkringssystemen för att få ett
            skydd vid arbetslöshet, sjukdom eller andra trångmål. Man får
            en trygg anställning i stället för en otrygg anställning. Detta
            har betytt mycket för många av dem som har fått denna typ av arbeten.
          </note>
          <note>
            Det har också inneburit lättnader för hårt pressade småbarnsfamiljer.
            Kvinnor har också lättare kunnat göra karriär och ta för sig mer
            i arbetslivet. På detta sätt har det även bidragit till ökad jämställdhet.
          </note>
          <note>
            Jag diskuterar gärna framtiden för tandvården och vad vi kan
            göra ytterligare, men inte genom att attackera en reform som ger
            både arbete och andra positiva effekter.
          </note>
          <note type="speaker">
            Anf. 52 ULLA ANDERSSON (V) replik:
          </note>
          <note>
            Herr talman! När det gäller det där med att göra svarta jobb
            vita har man räknat fram att kostnaden för svartjobben har minskat
            med ungefär 60 miljoner tack vare rut, och reformen kostar 5 miljarder.
            Det är en väldigt liten ändring. Dessa arbeten ger dessutom få
            människor möjlighet att försörja sig på allvar.
          </note>
          <note>
            Men jag tänker inte diskutera rut. Det jag gjorde var att jämföra
            två kostnader i budgeten. Politik handlar om att prioritera. För
            oss är det vik ­ tigare att folk har råd att gå till tandläkaren
            än att välbeställda får städ ­ bidrag.
          </note>
          <note>
            PRO har frågat många äldre om de har råd att gå till tandläkaren,
            och många svarar nej. Framför allt gäller det äldre med en pension
            under 250 000, och en stor majoritet av dessa är givetvis kvinnor.
          </note>
          <note>
            Ja, Kristdemokraterna genomförde en förändring, men fortfarande
            tvingas väldigt många avstå från tandvård. Vem har råd att hosta
            upp 14 000 för att laga tänderna? Ja, inte är det en ensamstående
            kvinna, en undersköterska eller en fastighetsskötare. Varför ska
            det se ut så här? Varför prioriterar ni bort en tandvård för alla?
          </note>
          <note type="speaker">
            Anf. 53 JAKOB FORSSMED (KD) replik:
          </note>
          <note>
            Herr talman! Det handlar i grunden om prioriteringar. I vår budget
            satsar vi nu stora resurser på att beta av de långa vårdköerna
            och på att förstärka en äldreomsorg som i nuläget behöver mycket
            stora tillskott. Jag diskuterar gärna tandvården längre fram,
            men det är det här vi anser är akut.
          </note>
          <note>
            Vi förstärker ekonomin för äldre. I Pensionsgruppen har vi drivit
            fram kraftiga förbättringar av garantipension och bostadstillägg.
            Vi förstärker bostadstillägget ytterligare i vår budget.
          </note>
          <note>
            Vi lägger fram förslag på permanenta förstärkningar av bostadsbidraget
            för barnfamiljer, som når till de mest utsatta barnfamiljerna.
            Regeringens förstärkning var tillfällig och tas bort vid årsskiftet.
            Vi vill göra en permanent förstärkning.
          </note>
          <note>
            Vi sänker skatten för dem som har sjuk- och aktivitetsersättning,
            och vi höjer garantinivån för dem.
          </note>
          <note>
            Det är något av det vi gör för att människor ska ha lite bättre
            möjlighet, också till tandvård.
          </note>
          <note type="speaker">
            Anf. 54 ÅSA WESTLUND (S):
          </note>
          <note>
            Herr talman! Sverige och stora delar av världen befinner sig
            i ett mycket allvarligt läge. Smittspridningen är åter hög, och
            pandemin är långt ifrån över. Därför måste vi alla fortsätta att
            ta ansvar för att hålla nere smittspridningen. Vi måste fortsätta
            att följa de råd och rekommendationer som våra myndigheter ger,
            och vi måste ställa in, ställa om eller skjuta upp det som vi
            har planerat – för att vi vet att det räddar liv på en älskad
            förälder, ett älskat barn eller en nära vän.
          </note>
          <note>
            Många inom vård och omsorg sliter dessutom extra hårt för att
            ge de drabbade den bästa vården och för att äldre i omsorgen ska
            slippa bli sjuka. Vi är dem djupt tacksamma.
          </note>
          <note>
            Fru talman! Pandemin har också drabbat många hårt ekonomiskt.
            Så är det. För att vara tydlig och rak: Ingen regering i något
            land kommer att kunna rädda alla jobb eller alla företag i den
            här krisen. Men tack vare att Sverige gick in i krisen med en
            urstark ekonomi har regeringen i bred politisk samverkan med de
            andra partierna kunnat agera kraftfullt för att rädda människors
            liv och hälsa och samtidigt skydda svenska jobb och svenska företag.
            Totalt har vi efter dagens debatter hanterat tolv extra ändringsbudgetar
            under året. Vi har beslutat om åtgärder för över 200 miljarder
            kronor och många fler miljarder i krediter och garantier. Det
            har gett effekt. Bara korttidspermitteringarna omfattar i nuläget
            över en halv miljon svenskar, som kunnat gå ned i arbetstid i
            stället för att bli av med jobbet. Det är lätt att inse vilken
            betydelse det har haft för alla enskilda individer och deras familjer
            i form av ekonomisk trygghet, men också för de många företag som
            på det här sättet har kunnat hålla kvar kvalificerad personal.
          </note>
          <note>
            Fru talman! Budgetpropositionen för 2021 innehåller nya satsningar
            på ungefär 105 miljarder. Den innehåller såväl tillfälliga åtgärder
            för att skapa jobb här och nu som långsiktiga reformer för att
            lösa de samhällsutmaningar i form av klimathot, brottslighet,
            brister i välfärden och ekonomisk ojämlikhet som vi hade redan
            före pandemin.
          </note>
          <note>
            Finansminister Magdalena Andersson har varit tydlig från första
            dagen av pandemin: Pengar får inte, ska inte och kommer inte att
            stå i vägen för sjukvårdens och omsorgens viktiga arbete. Därför
            har regeringen under året kompenserat kommunsektorn för alla extraordinära
            sjukvårds- och omsorgskostnader med anledning av coronaviruset.
            Nu tillför vi också sjukvården 4 miljarder de kommande två åren
            för att den ska kunna hantera den vårdskuld som byggts upp i och
            med att planerade operationer och behandlingar skjutits upp.
          </note>
          <note>
            Samtidigt gör vi stora generella tillskott till välfärden. Det
            är viktigt. Om regeringen inte hade täckt upp för kommunernas
            skattebortfall i krisen hade kommuner och regioner nu behövt säga
            upp personal. Det hade varit illa för alla dem som direkt hade
            drabbats av arbetslöshet, men också för alla oss andra, för de
            elever som behöver personalen i skolan och för de vårdtagare som
            behöver vården och omsorgen mer än någonsin.
          </note>
          <note>
            Under pandemin har det också blivit än tydligare att äldreomsorgens
            kvalitet måste höjas. De äldre som behöver stöd i vardagen ska
            mötas av personal som de känner, som har tid att samtala en stund
            och som har både kunskap och andra förutsättningar att kunna ge
            omsorg av hög kvalitet. Det går hand i hand med bättre villkor
            för personalen. Från och med nästa år satsar vi därför 4 miljarder
            per år på höjd kvalitet i äldreomsorgen. Vi går också vidare med
            Äldreomsorgslyftet, som ger personalen chans att stärka sin kompetens.
          </note>
          <note>
            Fru talman! Vi har också i det här läget en historisk möjlighet
            att snabba på klimatomställningen och skapa framtidens gröna jobb.
            För någon vecka sedan kunde vi läsa i Dagens Nyheter om den miljardinvestering
            som Scania nu gör i Södertälje. Det gör mig oerhört glad och stolt
            när svenska företag ser den gröna omställningen som en möjlighet,
            särskilt när de tillhör en sektor som historiskt haft höga utsläpp.
          </note>
          <note>
            Ibland krävs det också stöd från samhället för att investeringarna
            ska bli av. Så sker nu över hela landet via det så kallade Klimatklivet,
            som vi föreslår ska stärkas och förlängas. Industriklivet utvidgas.
            Jag har noterat att fler än regeringen numera ser det som ett
            viktigt stöd, dock inte alla.
          </note>
          <note>
            Vi inför även en grön statlig kreditgaranti för större industriinvester
            ­ ingar. Vi tillför pengar för att energieffektivisera och renovera
            flerbostadshus i våra miljonprogramsområden. Samtidigt ökar vi
            investeringsstödet, så att det byggs hyresrätter och studentbostäder
            med rimliga hyror. Vi lägger nära 10 miljarder för att Sverige
            ska bli världens första fossilfria välfärdsland.
          </note>
          <note>
            Med budgetpropositionen stärker vi också tryggheten och möjligheten
            till omställning för den som nu blir arbetslös. De höjda ersättningsnivåerna
            i a-kassan förlängs fram till 2022. Samtidigt stärker vi möjligheterna
            att utbilda sig och fylla på med kunskap i alla stadier i livet
            och i alla delar av landet. Vi investerar stort i fler högskoleutbildningar,
            yrkeshögskoleutbildningar, arbetsmarknadsutbildningar, extratjänster
            och introduktionsjobb.
          </note>
          <note>
            Fru talman! Vi fortsätter kampen mot de långsiktiga samhällsproblemen,
            inte minst brottsligheten. Polismyndigheten tillförs ökade resurser
            för att nå målet om 10 000 fler polisanställda fram till 2024.
            Kriminalvården, Rättsmedicinalverket och migrationsdomstolarna
            byggs ut. Vi måste också strypa tillförseln av pengar till de
            kriminella nätverken. Vi förstärker därför ett antal myndigheter
            för att de systematiskt och hårdare ska jobba med att stoppa missbruk
            av våra välfärdssystem. Vi förstärker Finansinspektionen för att
            de bättre ska arbeta mot penningtvätt. Skatteverket får ökade
            resurser för att bekämpa skattefusk och organiserad brottslighet,
            bland annat genom insatser mot fel i folkbokföringen.
          </note>
          <note>
            Men det räcker förstås inte. Vi ska vara hårda mot brotten, men
            också mot brottens orsaker. Därför stärker vi det återfallsförebyggande
            arbetet och avhopparverksamheten. Vi fortsätter också, som jag
            sa tidigare, med väldigt stora välfärdssatsningar. Precis som
            poliser ofta framhåller måste det finnas välfungerande socialtjänst
            och skola för att stoppa nyrekryteringen till kriminalitet.
          </note>
          <note>
            Fru talman! Det finns inte möjlighet att redogöra för alla delar
            av de historiskt stora satsningar som nu görs. Men en sak till
            vill jag ta upp särskilt, och det är situationen för vårt lands
            pensionärer. Alla de som har varit med och byggt upp vårt land
            ska ha rätt till en trygg ålderdom. Utöver en historisk satsning
            på äldreomsorgen höjer vi nu därför pensionerna med ett nytt pensionstillägg,
            och det sista steget tas bort av den orättvisa skatteklyfta mellan
            löntagare och pensionärer som tidigare regeringar skapat.
          </note>
          <note>
            Fru talman! Budgetpropositionen bygger på ett samarbete mellan
            januaripartierna, men under det här året har vi haft ett bra samarbete
            med fler partier i Sveriges riksdag. Det är en väldig styrka för
            Sverige att vi tillsammans klarar av att ta ansvar i en sådan
            här kris. Men visst finns det skillnader.
          </note>
          <note>
            Moderaterna och Kristdemokraterna prioriterar inte heller nu
            trygghet för människor som drabbas av arbetslöshet eller sjukdom.
            Framför allt Moderaterna, men även Kristdemokraterna, vill försämra
            a-kassan. Båda partierna vill återinföra stupstocken i sjukförsäkringen.
            Och ingen förvånas väl när jag berättar att deras budgetförslag
            skulle förstärka ojämlikhe ­ ten i Sverige.
          </note>
          <note>
            Sverigedemokraterna vill ge allt åt alla här och nu, vilket förstås
            inte är vare sig effektivt eller ansvarsfullt gentemot skattebetalarna.
            Om Sverigedemokraterna fick bestämma skulle Sverige också tydligt
            kränga av sig ledartröjan i klimatfrågan och därmed riskera både
            våra barns framtid och svensk konkurrenskraft framöver.
          </note>
          <note>
            Alternativen är tydliga. Mot vårt breda samarbete står ett högerkonservativt
            block utan en gemensam plan för att ta Sverige ur krisen.
          </note>
          <note>
            Fru talman! Pandemin är långt ifrån över. Men Sverige står bättre
            rustat att möta den än de flesta jämförbara länder. Redan före
            krisen hade den socialdemokratiskt ledda regeringen byggt ut Kunskapslyftet
            med nästan 100 000 utbildningsplatser, och 350 000 fler var i
            arbete jämfört med när Stefan Löfven tillträdde som statsminister.
            Tack vare att vi hade sparat i ladorna under de goda åren kunde
            vi gå in i krisen med en mycket låg statsskuld. År av ansvarsfull
            ekonomisk politik har gett Sverige en styrkeposition, som vi nu
            ska använda för att klara krisen här och nu och samtidigt investera
            i det som bygger Sverige starkt och hållbart på längre sikt.
          </note>
          <note>
            Därmed vill jag yrka bifall till utskottets förslag och avslag
            på reservationerna och motionerna.
          </note>
          <note type="speaker">
            Anf. 55 ELISABETH SVANTESSON (M) replik:
          </note>
          <note>
            Fru talman! Jag har glömt bort att hälsa Åsa Westlund välkommen
            till finansutskottet och våra budgetdebatter.
          </note>
          <note>
            Fru talman! Åsa Westlund verkar rätt nöjd, trots att Sverige
            nu efter sex år – regeringen är inne på sitt sjunde – har en otroligt
            hög arbetslöshet. Många av oss minns det mål som Socialdemokraterna
            satte upp: att arbetslösheten i Sverige skulle vara lägst i hela
            EU. Hur har det då gått? Sverige har nu en arbetslöshet som är
            bland de högsta i hela EU. Det beror inte på pandemin, utan på
            att Socialdemokraterna slarvade bort åren av högkon ­ junktur
            och vägrade genomföra viktiga strukturella reformer som gör det
            mer lönsamt att jobba, gör att man lär sig svenska och så vidare.
          </note>
          <note>
            Fru talman! Det allra sorgligaste i detta är den mycket höga
            långtidsarbetslösheten. Här är människor som har gömts och glömts
            i statistiken, sällan har en kontakt med Arbetsförmedlingen och
            inte får det stöd och den hjälp som de nu behöver. Att slå rekordet
            i långtidsarbetslöshet borde Socialdemokraterna aldrig vara nöjda
            med.
          </note>
          <note>
            Det finns många verktyg i verktygslådan för att hjälpa den som
            står långt bort att komma tillbaka. Ett av de mest effektiva stöden
            är nystartsjobben. Det har forskningen visat. Men sedan Stefan
            Löfven blev statsminister har nystartsjobben halverats. Min fråga
            till Åsa Westlund är: Varför skär ni ned på det mest effektiva
            verktyget för dem som står allra längst bort?
          </note>
          <note type="speaker">
            Anf. 56 ÅSA WESTLUND (S) replik:
          </note>
          <note>
            Fru talman! Tack, Elisabeth Svantesson! Jag får tacka för chansen
            att öva här i talarstolen i de finanspolitiska debatterna.
          </note>
          <note>
            Det är självklart så att för en socialdemokrat är ingen arbetslöshet
            bra, och särskilt bekymmersamt är det med långtidsarbetslösheten.
            Samtidigt måste vi komma ihåg att just nu har vi en pandemi. Innan
            vi gick in i krisen hade vi fortfarande en högre sysselsättning
            än när Stefan Löfven tog över. Fler har kommit i arbete under
            den här regeringen. Det är viktigt för varje enskild individ.
          </note>
          <note>
            Sedan behöver vi göra mer. Där har regeringen gjort omfattande
            satsningar. Det gäller extratjänster som ger anställda inom välfärden
            extra hjälp i svåra tider men också en chans för många människor
            att komma in på arbetsmarknaden. Till skillnad från Elisabeth
            Svantesson anser inte vi att människor som drabbas av arbetslöshet
            för att fabriken helt enkelt brinner ned ska ha det ekonomiskt
            fattigt.
          </note>
          <note>
            Vi vill ha ett system där alla, oavsett var man bor, kan känna
            en trygghet i att vi finns där tillsammans och att vi hjälps åt
            ekonomiskt men också med fungerande insatser.
          </note>
          <note type="speaker">
            Anf. 57 ELISABETH SVANTESSON (M) replik:
          </note>
          <note>
            Fru talman! Jag vet inte om jag ska tolka det som att de långtidsarbetslösa
            nu också kommer att få högre nivåer i ersättningssystemet.
          </note>
          <note>
            Det var just de långtidsarbetslösa som jag ställde frågan om.
            Det som är så bekymmersamt när man har hamnat i långtidsarbetslöshet
            och kommer in i en lågkonjunktur är att man riskerar att hamna
            ännu längre bak i kön. Det blir ännu svårare. Hopplösheten träder
            in. Det var tufft innan. Men när man ser att andra blir arbetslösa
            som står närmare arbetsmarknaden tappar man hoppet.
          </note>
          <note>
            Här finns det fungerande verktyg. Nystartsjobb är ett sådant.
            Det är obegripligt för mig varför den här regeringen har halverat
            nystartsjobben, som är den mest effektiva av alla åtgärder.
          </note>
          <note>
            Det är också obegripligt varför man inte tog chansen när den
            stora flyktingvågen kom 2015 att göra genomgripande och viktiga
            förändringar med språkkrav, bidragstak och en bidragsreform för
            att se till att drivkraften att jobba ökar.
          </note>
          <note>
            Min fråga återstår om varför man har tagit bort nystartsjobben.
            Åsa Westlund talade i sitt anförande om jämlikhet, och då kan
            jag konstatera att den bästa jämlikheten är att fler människor
            får ett jobb att gå till.
          </note>
          <note>
            De största skillnaderna är mellan dem som har ett jobb och dem
            som inte har ett jobb. Vi måste hjälpa människor att komma i arbete.
            De som behöver allra mest stöd är de som har varit borta länge
            från arbetsmarknaden. De behöver stöd på bred front av Arbetsförmedlingen,
            och då vet vi att nystartsjobben är ett sådant verktyg.
          </note>
          <note>
            Jag vill ha svar på frågan varför de har halverats under Stefan
            Löfvens tid som statsminister.
          </note>
          <note type="speaker">
            Anf. 58 ÅSA WESTLUND (S) replik:
          </note>
          <note>
            Fru talman! Nu sa Elisabeth Svantesson att Arbetsförmedlingen
            har en mycket viktig roll att spela för att få de långtidsarbetslösa
            i arbete igen. Det stämmer ju. Då är det väldigt märkligt att
            vi har en situation där M:s och KD:s budget som gick igenom, den
            så kallade servettskissen, fullkomligt raserade det arbete som
            Arbetsförmedlingen har.
          </note>
          <note>
            Den ställde dem inför en enorm omorganisation som sysselsatt
            dem i stället för att de har kunnat koncentrera sig på att hjälpa
            just dem som behöver deras stöd. Därför är jag glad över att vi
            har mer pengar för arbetsmarknadspolitik i vår budget än vad Moderaterna
            har och att vi också ser till att den hjälpen finns i hela landet.
            Oavsett var man befinner sig i landet ska man ha rätt till stöd
            och hjälp från Arbetsförmedlingen.
          </note>
          <note type="speaker">
            Anf. 59 MATS PERSSON (L):
          </note>
          <note>
            Fru talman! Ärade ledamöter! Det är en bekymmersam och allvarlig
            tid för Sverige. Det handlar om alla dem som jobbar i vården.
            Det är de läkare, sjuksköterskor, undersköterskor och vårdbiträden
            som varje dag träffar patienter och utsätter sig för den fara
            som finns kopplat till corona - viruset.
          </note>
          <note>
            Det handlar om alla dem som gör sitt yttersta i välfärden för
            att se till att samhället fungerar trots att vi står mitt uppe
            i en global pandemi. Det handlar om alla dem som har blivit av
            med jobbet sedan pandemin startade. Det är de som hade det tillfälliga
            jobbet, många unga, och som blev av med det jobbet och den anknytning
            till arbetsmarknaden som de hade.
          </note>
          <note>
            Det handlar om alla de företagare som nu ser sitt livsverk gå
            i kras. Det är alla de människor som har byggt upp en verksamhet
            under väldigt många år som på grund av detta virus nu inte kan
            ha den verksamheten kvar eller som kämpar varje dag för att få
            den att fungera.
          </note>
          <note>
            Det är så många människor som gör så stora insatser i denna svåra
            stund för Sverige. Ni förtjänar alla ett stort tack för den kamp
            ni för och det arbete ni gör.
          </note>
          <note>
            Fru talman! Politikens övergripande uppgift just nu måste vara
            att så många människor som möjligt har ett jobb att gå till. Ingenting
            är farligare för ett samhälle än att en sådan kris – som är en
            hälsokris men också är en ekonomisk kris – innebär massarbetslöshet
            där människor helt tappar fotfästet och hamnar utanför.
          </note>
          <note>
            Vi vet från tidigare kriser att arbetslöshet riskerar att bita
            sig fast, att människor fastnar i bidragsberoende och aldrig kommer
            in i arbetsplatsens gemenskap. Människor tappar fotfäste, självkänsla,
            och känslan av ofrihet växer sig stark. Det måste med kraft bekämpas.
          </note>
          <note>
            Jag är väldigt imponerad av och väldigt stolt över de insatser
            som sker i den svenska välfärden. Jag är också väldigt imponerad
            av och stolt över de otroliga insatser som många av Sveriges företagare
            har gjort under den här krisen.
          </note>
          <note>
            Det handlar om attityden att man knyter näven och kämpar trots
            att saker och ting är för jäkligt. Det är inställningen. Vi ställer
            nu om vår verksamhet. Kunderna kan inte komma till oss. Vi hittar
            andra affärsmodeller och andra sätt att träffa kunderna. På det
            sättet ser vi till att företagen och jobben kan finnas kvar. Det
            är en imponerande förmåga av många av Sveriges företagare i det
            här läget.
          </note>
          <note>
            De senaste veckorna har situationen förvärrats. De senaste veckorna
            har också restriktionerna blivit tuffare. För vissa är restriktionerna
            i dag tuffare än vad de var i våras. Det betyder att den budget
            som vi behandlar i kammaren i dag inte är svaret på alla de problem
            som Sverige har just nu. Vi kommer att behöva göra mer.
          </note>
          <note>
            Vi kommer att behöva göra mer för att se till att välfärden klarar
            sitt uppdrag, och vi kommer framför allt att behöva göra mer för
            att undvika arbetslöshet och se till att företagen kan övervintra
            den här krisen. Det kommer att krävas fler åtgärder. Det kommer
            att krävas att vi förlänger flera av de stöd som vi redan har
            i dag.
          </note>
          <note>
            Det kommer att innebära att vi kommer att behöva ge fler företag
            möjlighet att skjuta upp sin skatt. Det kommer att innebära att
            vi på olika sätt behöver stimulera näringslivet så att vi kan
            undvika arbetslöshet i den här tuffa tiden.
          </note>
          <note>
            Det kommer helt enkelt att krävas fler krisåtgärder längre fram
            de närmaste månaderna för att vi ska se till att Sverige håller
            ihop och se till att så många människor som möjligt har ett jobb
            att gå till.
          </note>
          <note>
            Fru talman! När vi nu är mitt uppe i krisen behöver vi samtidigt
            se vad som väntar efter krisen. Jag tror att det som väntar efter
            krisen är ett behov av att modernisera Sverige. Vi ska inte vara
            e tt land som konkurrerar med låga löner. Vi ska vara ett land
            som är konkurrenskraftigt genom att vi utvecklar och producerar
            de senaste tjänsterna, de senaste robotarna och de senaste bilarna.
            Det är det som gör att vårt samhälle är så starkt och att vi är
            ett välståndsland.
          </note>
          <note>
            Den moderniseringen handlar om att se värdet i ny teknik. Det
            handlar om att samhället och staten stimulerar, att företagen
            investerar och att vi på det sättet kan bidra till den klimatomställning
            som världen och Sverige så väl behöver.
          </note>
          <note>
            Därför innehåller den här budgeten, som Liberalerna har varit
            med och förhandlat fram, också satsningar på sänkt bolagsskatt
            som gör att vi kan investera i ny teknik och också i klimatomställning.
            Den innebär sänkta skatter på låga inkomster som gör det attraktivt
            att ta in dem som behöver ta sig in på arbetsmarknaden. Vi gör
            det mer attraktivt att anställa unga genom att arbetsgivaravgiften
            för ungdomar blir lägre de kommande åren. Vi investerar också
            i klimatåtgärder som gör att vi bidrar till omställningen av vårt
            land.
          </note>
          <note>
            Allt detta gör vi för att modernisera Sverige, för att se till
            att vi efter krisen står väldigt starka och då kan se till att
            så många människor som möjligt har ett jobb att gå till.
          </note>
          <note>
            Fru talman! Det finns inget viktigare för framtiden än en skola
            som fungerar – en skola som ger alla barn, oavsett om man har
            fattiga eller rika föräldrar, chansen att förverkliga sina livsdrömmar.
            Den möjligheten har man genom skolan – genom höga förväntningar,
            genom att flickor inte behöver vara konfliktkuddar i klassrummet
            och genom att de som är duktiga i skolan får möta utmaningar och
            de som har det svårt får den hjälp de behöver för att lära sig
            tillräckligt mycket.
          </note>
          <note>
            Då måste byråkratin minska. Då måste lärare få vara lärare. Då
            måste byråkraterna ta ett steg tillbaka och lärarna få möjlighet
            att ta ett steg framåt. Då måste vi se till att det finns tillräckligt
            med pengar i skolan. Vi måste se till att det investeras tidigt
            i förskolan så att så många barn som möjligt får de förutsättningar
            de särskilt behöver.
          </note>
          <note>
            Fru talman! Detta hänger också samman med en av vår tids största
            samhällsutmaningar – att vi bryter segregationen, att vi får ett
            samhälle som håller ihop. När Stockholms kommun, tror jag att
            det var, nyligen mätte hur många ord i svenska språket en fem-
            eller sexåring kan såg man en monumental skillnad mellan dem som
            har vuxit upp i Sverige med föräldrar som är svenska och dem som
            har vuxit upp i Sverige med föräldrar som är födda någon annanstans.
            Den skillnaden är monumental.
          </note>
          <note>
            Om man inte kan svenska när man är fem, sex eller sju år är risken
            att man aldrig riktigt kommer in i det svenska samhället. Skolan
            handlar nämligen också om att skapa ett samhälle som håller ihop,
            att skapa ett samhälle där vi bryter segregationen, att skapa
            ett samhälle där alla barn får chansen att förverkliga sina livschanser
            och sina drömmar. Då måste fokus vara på svenska språket. Då är
            det inte tid för kulturrelativism. Då är det inte tid för postmodernism.
            Då är det tydlighet som gäller: Svenska språket gäller. Att lära
            sig svenska är viktigt för alla, inte minst för våra barn.
          </note>
          <note>
            Då är det viktigt att alla barn går i förskola så tidigt som
            möjligt. Det är viktigt att vi gör det vi kan så att så många
            barn som möjligt får rätt förutsättningar från början. Gör vi
            inte det riskerar vi att skapa ett samhälle som slits isär, ett
            samhälle med väldigt stora klyftor. Och ärligt talat: Den största
            klyftan är inte att det finns en miljonär i Djursholm. Det är
            faktiskt inte problemet. Problemet är att barn växer upp i miljöer
            där man inte lär sig svenska. Det är det som är problemet – att
            människor växer upp och inte kommer in på arbetsmarknaden, inte
            får jobb, inte känner egenmakt, inte kan försörja sig själva.
            Det är det som är problemet – inte att Niklas Zennström har skapat
            Skype och tjänat en massa pengar på det. Det är till och med en
            rätt bra uppfinning, och det är till och med rätt kul att det
            är en svensk som har kommit på den.
          </note>
          <note>
            Bakom denna klasskampsretorik är det tid för svensk politik att
            nu titta framåt, att fokusera på vad som verkligen gör att vårt
            samhälle håller ihop och kan skapa jobb till fler. Det är det
            som måste vara fokus.
          </note>
          <note>
            Fru talman! Sverige har under väldigt lång tid, under alliansregeringar
            och de senaste regeringarna, sparat i ladorna för att kunna använda
            pengarna när det är kris. Det är väldigt bra. Det är också viktigt
            i det läget att samhället har förmåga att se till dem som har
            det allra tuffast just nu. Några som har det allra tuffast just
            nu är de med funktionsnedsättning, de som är inom LSS, de som
            under ett antal år har drabbats av den tidigare rödgröna regeringens
            neddragningar och som nu möter en brutal verklighet.
          </note>
          <note>
            I den här budgeten finns det tack vare Liberalerna en satsning
            på LSS som innebär att den så kallade schablonersättningen räknas
            upp på en nivå som vi inte har sett på väldigt många år. Det är
            ett första steg – Liberalerna är inte nöjda – i att bygga tillbaka
            LSS till vad LSS en gång i tiden var: en reform för de allra svagaste
            i samhället som har drabbats av olyckan att ha en funktionsnedsättning
            och ska ha samhällets stöd.
          </note>
          <note>
            Det är att se till att Sverige håller ihop – att fokusera på
            jobben, att fokusera på skolan och att fokusera på att ha ett
            samhälle som håller ihop. Det är det som gör att Sverige lyfter
            sig genom krisen och också långsiktigt blir ett modernt välfärdsland.
          </note>
          <note type="speaker">
            Anf. 60 ULLA ANDERSSON (V) replik:
          </note>
          <note>
            Fru talman! Liberalerna för en ständig klasskamp, en kamp för
            att de välbeställda och friska alltid ska komma först och få det
            ännu bättre.
          </note>
          <note>
            En gång i tiden var dock Liberalerna faktiskt ett parti med socialliberalt
            patos. Jag minns än i dag Lars Leijonborgs vånda när man skulle
            göra försämringarna i sjukförsäkringen och hur han stod här i
            denna kammare och ursäktade sig med att den dag sjukförsäkringen
            går med överskott igen ska vi lägga tillbaka försämringarna. Sanningen
            var ju att sjukförsäkringen inte ens då gick med underskott, vilket
            den såvitt jag vet inte heller har gjort sedan dess. Men det är
            en annan diskussion.
          </note>
          <note>
            Tydligen har mycket hänt i Liberalerna sedan dess. Mycket vatten
            har runnit under broarna. Med Liberalernas politik nekas sjuka
            konstant sjuk ­ penning. I år beräknas 21 000 personer nekas sjukpenning
            vid 180-dagars ­ gränsen. Den stora ökningen kom före covid bland
            människor med cancer ­ sjukdomar, hjärtfel, ME, utbrändhet och
            psykiska diagnoser, som i stället för att få ersättning från sjukförsäkringen
            tvingas leva på sina anhöriga – jag vet inte hur många kvinnor
            jag har mött som tvingas göra det – eller tvingas gå till socialkontoret.
            Jag tog tidigare upp att motsvarande hela Eksjö kommuns invånare
            går till socialkontoret. Så stor är gruppen som tvingas gå till
            socialkontoret, fast de är sjukskrivna med läkarintyg. Det är
            inte rimligt.
          </note>
          <note>
            Min fråga till Mats Persson är: Kommer Mats Persson att se till
            att det blir en ändring av regelverket så att man inte utförsäkras
            till fiktiva jobb på arbetsmarknaden vid 180 dagar? Och kommer
            det att gälla för alla diagnoser, inte enbart för covidsjuka?
          </note>
          <note type="speaker">
            Anf. 61 MATS PERSSON (L) replik:
          </note>
          <note>
            Fru talman! Här är det väl ändå läge för en historiebeskrivning.
            Det finns en person som heter Jan Edling. Han var tidigare LO-ekonom.
            År 2005 skrev han en rapport där han pekade på att sjukskrivningarna
            i Sverige var jättehöga. Det var när Sverige var världens sjukaste
            välfärdsland. Han fick för övrigt sparken eller valde att lämna
            LO eftersom LO ville mörka hans rapport och inte publicera den
            – jag hoppas att ni minns detta.
          </note>
          <note>
            I rapporten konstaterade han att det var väldigt konstigt att
            människor i Västerbotten och Norrbotten var så väldigt mycket
            sjukare än människor i Jönköping, trots att alla regionerna hade
            industrier och såg rätt lika ut. Det fanns regionala skillnader
            i Sverige som inte gick att förklara, sa Jan Edling.
          </note>
          <note>
            Den rapporten mörkades. Han fick aldrig publicera den. Han valde
            att lämna sitt jobb – eller fick sparken; det spelar mindre roll.
            Sedan minns vi alla reformen som genomfördes av Alliansen 2006.
            Sverige har nu inte längre världens sjukaste befolkning. Vi har
            fått ned sjuktalen.
          </note>
          <note>
            Det är viktigt, tycker jag, att ha med den historiebeskrivningen.
            Detta var då ett väldigt stort samhällsproblem – så stort och
            så hett politiskt att dåvarande LO-ledningen valde att mörka en
            rapport som en av dess medarbetare ville publicera.
          </note>
          <note>
            Nu har vi covidsituationen, och det finns en majoritet i Sveriges
            riksdag som vill hantera den situationen för de patienter som
            nu får problem i sjukförsäkringen. Det är klart att vi måste hitta
            en lösning på det. Liberalerna kommer definitivt att bidra till
            att vi hittar en bra linje eftersom vi, liksom alla andra partier
            i Sveriges riksdag, vill göra någonting åt den problematiken.
          </note>
          <note>
            Det är klart att vi ska hitta en lösning på det problemet. Det
            får aldrig bli så att vi kommer tillbaka till ett läge då LO återigen
            måste mörka rapporter från sina egna medarbetare. Där vill vi
            aldrig hamna igen. Vi vill aldrig hamna igen i att Sverige har
            världens sjukaste befolkning.
          </note>
          <note type="speaker">
            Anf. 62 ULLA ANDERSSON (V) replik:
          </note>
          <note>
            Fru talman! Det är ganska typiskt Liberalerna att skylla på LO
            för att man har tappat sitt socialliberala patos. Med Liberalernas
            politik ska alltså sjuka stå utan sjukpenning. Det är faktiskt
            det som sker. I år beräknas 21 000 sjuka människor med läkarintyg
            nekas sjukpenning. Det kan inte vara rimligt att enbart en grupp
            – just de med covid – ska ha lättnader i regelverket. Det här
            drabbar ju alla som är sjuka med olika former av diagnoser.
          </note>
          <note>
            Varför är det viktigare att hjälpa dem med covid än dem med cancer?
            Varför är det viktigare att hjälpa dem med covid än dem med ME?
            Varför är det viktigare att hjälpa dem med covid än människor
            med utslitna kroppar? Varför ska vissa hänvisas till fiktiva arbeten
            medan andra ska slippa? Varför ska de som jobbar med dem som är
            covidsjuka inte omfattas av den här förändringen om de bränner
            ut sig i arbetet? Varför står inte Liberalerna upp för en sjukförsäkring
            som ger ekonomisk trygghet och som hjälper sjuka tillbaka i arbete
            inom rimlig tid? Var har ni tappat ert socialliberala patos?
          </note>
          <note type="speaker">
            Anf. 63 MATS PERSSON (L) replik:
          </note>
          <note>
            Fru talman! Det är fascinerande hur intresserad du är av Liberalernas
            socialliberala patos, Ulla Andersson!
          </note>
          <note>
            Det var Vänsterpartiet som stöttade den regering som under förra
            mandatperioden med klinisk precision skar ned på LSS, vilket drabbade
            samhällets svagaste grupper. Det var Vänsterpartiet som stöttade
            den regering som gjorde det. Det kan vara läge att minnas det.
          </note>
          <note>
            När det gäller sjukförsäkringen tycker jag att den ska vara en
            försäkring som fungerar så att man får rätt till stöd från samhället
            men att det också finns ett fokus på att man ska komma tillbaka
            till arbetsmarknaden. Man ska få rätt till rehabilitering och
            rätt till hjälp för att komma tillbaka till arbetsmarknaden så
            att vi inte hamnar i ett läge där människor fastnar i passiva,
            långa sjukskrivningar och blir sjukskrivna år efter år. Vi har
            ju haft den situationen, och den vill vi inte komma tillbaka till,
            för det blir kostsamt för samhället och också kostsamt för de
            många människor som aldrig får vara en del av arbetsplatsens gemenskap.
          </note>
          <note>
            Fokus i politiken måste vara att när man blir sjuk ska man få
            hjälp och möjlighet att komma tillbaka till sin arbetsplats eller
            tillbaka till arbetsmarknaden generellt beroende på den individuella
            situation man själv har. Det måste ju göras en individuell bedömning.
          </note>
          <note>
            Nu har vi en situation kopplad till covid som vi naturligtvis
            måste hantera, och det finns en majoritet i riksdagen för att
            göra någonting åt detta. Det välkomnar jag, och Liberalerna står
            bakom det. Sedan får vi se exakt vilken lösning det blir på den
            problematiken. Vi får se vilka majoriteter som kan bildas i riksdagen
            kopplat till detta.
          </note>
          <note type="speaker">
            Anf. 64 ELISABETH SVANTESSON (M) replik:
          </note>
          <note>
            Fru talman! Tack, Mats Persson, för ditt engagemang för barn
            och språk! Det är en otroligt viktig fråga som vi skulle kunna
            ha en hel debatt om.
          </note>
          <note>
            Jag tänker fråga om någonting helt annat. Precis innan restriktionerna
            tog fart igen, fru talman, reste jag runt i landet för att samtala
            med så kallat vanligt folk. Jag gillar inte det begreppet, men
            det är alltså människor som har hört av sig till mig för att de
            vill tala allvar om tillståndet i landet. I väldigt många fall,
            oavsett var jag befann mig, handlade frågorna om trygghet. Man
            känner sig otrygg i Sverige och känner inte igen Sverige.
          </note>
          <note>
            Jag kan konstatera att just den frågan har fått väldigt lite
            utrymme i den här budgetdebatten, men den är väldigt central.
          </note>
          <note>
            Min enkla fråga är: Om man väljer att ha ett budgetsamarbete
            och ett bredare samarbete med ett parti trots att det har misslyckats
            med att upprätthålla tryggheten i Sverige och lägger fram en budget
            med 105 miljarder i satsningar – hur kan det då komma sig att
            man inte ens lyckas med att se till att myndigheter inom rättsväsendet
            får de resurser som de har äskat och som de behöver?
          </note>
          <note>
            Åklagarmyndigheten fick för lite pengar, och Ekobrottsmyndigheten
            fick för lite pengar. Än en gång sker detta att myndigheter inte
            får de peng ­ ar de behöver för att klara sin uppgift. Det är
            att missa det absolut viktigaste, menar jag, fru talman, när man
            inte ser till att de myndigheter som faktiskt ska vara med och
            bidra till att upprätthålla tryggheten får de resurser de behöver.
            Det är min fråga till Mats Persson.
          </note>
          <note type="speaker">
            Anf. 65 MATS PERSSON (L) replik:
          </note>
          <note>
            Fru talman! Jag delar helt Elisabeth Svantessons oro för otryggheten
            som växer sig starkare. Det handlar om allt från villainbrott
            till brutal misshandel, ungdomsrån och den riktigt grova kriminaliteten
            , som är otroligt allvarlig och oroar mig mycket.
          </note>
          <note>
            Budgeten som ligger här innehåller stora satsningar på rättsväsendet.
            Nu sker en utbyggnad av rättsväsendet – det har skett under många
            år då både alliansregering och tidigare regeringar har byggt ut
            rättsväsendet på olika sätt. Men det behöver ske mycket mer.
          </note>
          <note>
            När man skjuter till pengar till olika myndigheter behöver man
            undersöka väldigt noga om de pengarna räcker. Det finns myndigheter
            som har överskott vissa år och kan använda de pengarna året därpå.
            Man får hela tiden titta noga på: Hur ser det faktiska behovet
            ut?
          </note>
          <note>
            Jag tycker att den bedömning som är gjord nu verkar helt rimlig,
            men skulle det visa sig att det finns vissa myndigheter som behöver
            extra tillskott är Liberalerna beredda att skjuta till de pengarna.
            Samtidigt finns möjligheten för myndigheter, och Åklagarmyndigheten
            är ett sådant exempel, att använda sig av pengar man har sedan
            tidigare och de eventuella överskott man har. Men det är något
            vi får följa väldigt noga.
          </note>
          <note>
            Vi får inte hamna i ett läge där vi drar ned på rättsväsendet
            eftersom behoven är väldigt stora. Vi är alltså beredda göra mer
            om det krävs. Vi gör inte den bedömningen just nu, men skulle
            det krävas längre fram är vi beredda att agera.
          </note>
          <note type="speaker">
            Anf. 66 ELISABETH SVANTESSON (M) replik:
          </note>
          <note>
            Fru talman! Det var inte riktigt svar på frågan, för det har
            ju visat sig att det är för lite resurser. De här myndigheterna
            som jag nämnde har kommit med äskanden. För den som ser den här
            debatten och undrar hur det går till kan jag berätta att man meddelar
            regeringen vad man behöver för att klara sitt uppdrag, och både
            Åklagarmyndigheten och Ekobrottsmyndigheten har för lite pengar
            för att klara sina uppdrag. Det var väldigt tydligt, och därför
            är det obegripligt för mig att man gör enormt stora satsningar
            på 105 miljarder på olika saker.
          </note>
          <note>
            Jag har sagt tidigare att jag delvis tycker att det är fel satsningar,
            för det är inte helt tid för återstart. Men oavsett det kan jag
            inte begripa att de myndigheter som behöver resurser inte får
            det. Det handlar inte om stora pengar i sammanhanget i förhållande
            till de enorma satsningar som görs.
          </note>
          <note>
            Om man verkligen ska ta uppdraget att trycka tillbaka kriminaliteten
            på allvar måste man se till att de här myndigheterna har de resurser
            de behöver för att kunna utföra sina uppdrag.
          </note>
          <note type="speaker">
            Anf. 67 MATS PERSSON (L) replik:
          </note>
          <note>
            Fru talman! Jag uppfattar inte att jag och Elisabeth Svantesson
            har olika uppfattningar, utan jag uppfattar att vi tycker likadant.
            Rättsväsendet behöver mer pengar. Det skjuts nu till pengar, och
            det tycker jag är bra och viktigt. Vi gör inte bedömningen att
            det just nu behöver skjutas till mer pengar. Skulle det visa sig
            att det behövs är vi beredda att göra det. Vi behöver följa det
            väldigt noga.
          </note>
          <note>
            Vi hade en diskussion för ett år sedan ungefär om domstolarnas
            verksamhet. De varnade då för att de skulle behöva dra ned på
            verksamheten kopplat till den dåvarande budgeten. Det skedde aldrig.
            Det visar väl just att det är viktigt att följa utvecklingen noga.
            Finns det behov av att skjuta till pengar gör vi det, men det
            kan också vara så att de här pengarna är fullt tillräckliga.
          </note>
          <note>
            Det viktigaste politiska budskapet tycker jag är att vi är beredda
            att göra det som krävs för att trycka tillbaka kriminaliteten.
            Det är det viktigaste politiska budskapet.
          </note>
          <note type="speaker">
            Anf. 68 JAKOB FORSSMED ( K D ) replik:
          </note>
          <note>
            Fru talman! Tack, Mats Persson, för anförandet!
          </note>
          <note>
            Till mycket stor del delar jag samhällsanalysen och vikten av
            vilka problem vi bör ta tag i framöver. Där ser jag att jag och
            Mats Persson har en betydande samsyn, och det är positivt när
            vi ska hitta vägar framåt i svensk politik.
          </note>
          <note>
            Jag skulle dock vilja gå från det här lite större som Mats talade
            om till mer konkret politik i budgeten och tänkte ta upp frågan
            om ensamhet bland äldre.
          </note>
          <note>
            Jag har varit kritisk mot hur Liberalerna agerade i den första
            ändringsbudgeten, som var den första stora budget som januaripartierna
            gjorde tillsammans. Man skar bort medlen till förbättrad personalkontinuitet
            och till gemenskapsvärdar, som skulle arbeta mot ensamhet inom
            äldreomsorgen. Mats Persson var inte ansvarig för förhandlingen
            då, så detta kan inte skrivas upp på hans personliga konto. Jag
            har också sett att det har kommit ett engagemang från Liberalerna
            för att förbättra personalkontinuiteten och motverka ensamheten
            bland äldre.
          </note>
          <note>
            Därför förvånar det mig lite att det i budgeten inte finns några
            större satsningar på detta. Det läggs heller inte tillräckligt
            på äldrebostäder. Vi har en satsning för att till exempel se till
            att alla äldreboenden nu kan få fungerande utrustning och utbildning
            för att klara av videokommunika - tion. Någon sådan satsning finns
            heller inte i budgeten.
          </note>
          <note>
            Det jag vill fästa uppmärksamhet på är att den satsning som har
            gått till civilsamhället för att göra riktade insatser till ensamma
            äldre avslutas 2021 och tas bort från 2022. Detta tycker jag är
            märkligt, och det vore bra om Mats Persson nu kunde lova att den
            blir kvar.
          </note>
          <note type="speaker">
            Anf. 69 MATS PERSSON (L) replik:
          </note>
          <note>
            Fru talman! Till att börja med håller jag med om att äldreomsorgen
            är ett politikområde som jag tror att den nationella politiken
            har misshandlat. Det har varit för lite fokus på det. En effekt
            av det har blivit att den natio ­ nella styrningen av äldreomsorgen
            har varit och är för liten. Under covid ­ pandemin har vi sett
            konsekvenserna av det.
          </note>
          <note>
            Det är helt uppenbart att kommunerna behöver hjälp, och man behöver
            förtydliga vilka ansvarsförhållanden som gäller mellan stat och
            kommun. Det är ingen slump att smittspridningen på äldreboendena
            har varit större än vad den har varit inom sjukvården. Det är
            ingen slump utan beror på den nationella styrningen och hur olika
            den är i sjukvården kontra äldreomsorgen.
          </note>
          <note>
            Den nationella styrningen behöver bli bättre oavsett vilken teknik
            eller modell man väljer. Man kanske landar i att man ska skjuta
            till mer pengar till äldreomsorgen via generella statsbidrag,
            som jag förespråkar och som också är en del av budgeten, eller
            så kanske man väljer specifika, riktade statsbidrag – det är potato-potahto.
            Oavsett detta behöver det finnas fler riktlinjer för hur äldreomsorgen
            ska se ut.
          </note>
          <note>
            Jag tycker att ensamheten är en viktig del i det här. Det behöver
            bli större fokus på att bryta ensamhet på olika sätt. Här spelar
            civilsamhället naturligtvis en viktig roll. Jag ser inte framför
            mig att det kommer att finnas en majoritet i Sveriges riksdag
            som kraftigt vill försämra för civilsamhället, utan vi kommer
            att behöva ta det ansvar som behöver tas. Men exakt på vilket
            sätt det ska ske får vi återkomma till längre fram.
          </note>
          <note type="speaker">
            Anf. 70 JAKOB FORSSMED (KD) replik:
          </note>
          <note>
            Fru talman! Det här är ett av skälen till att jag tar upp detta
            med Mats Persson. Jag har tidigare pekat på saker som har försvunnit,
            som skulle ha kunnat göra skillnad, utan att de har ersatts av
            något annat. Det är därför jag tar upp det nu.
          </note>
          <note>
            I budgetpropositionen skriver Mats Persson och januaripartierna
            att bidraget har mött stort intresse. Det har möjliggjort verksamheter
            som annars inte skulle ha kommit till stånd. Det står att satsningen
            fortsätter till och med 2021. Det handlar alltså om 20 miljoner.
          </note>
          <note>
            Hade det inte varit läge att ge besked till organisationerna?
            Ni hade kunnat säga att ni ser problemet, att ni ser den viktiga
            verksamheten och att ni vill att den ska fortsätta. Om ni inte
            kan lämna ett sådant besked nu hoppas jag att ni kan göra det
            i god tid före nästa budgetproposition så att dessa organisationer
            inte ska behöva fundera på om de ska fortsätta med sin verksamhet
            eller inte.
          </note>
          <note type="speaker">
            Anf. 71 MATS PERSSON (L) replik:
          </note>
          <note>
            Fru talman! Tack för ditt engagemang, Jakob Forssmed!
          </note>
          <note>
            Det är klart att politiken behöver göra mer för äldreomsorgen
            generellt sett, och inte minst vad gäller civilsamhället. Denna
            insats är viktig, och vi får noga följa hur insatserna fungerar,
            hur de tas emot och hur verksamheten bedrivs. Sedan får vi se
            på vilket sätt politiken kan stötta. Men att politiken ska ge
            stöd tror jag att det finns en bred majoritet i riksdagen för.
            Inte minst kommer Liberalerna att stå upp för detta framöver.
          </note>
          <note type="speaker">
            Anf. 72 KAROLINA SKOG (MP):
          </note>
          <note>
            Fru talman! När år 2020 nu långsamt går mot sitt slut är vi nog
            många som sitter med en känsla av att det här året har varit ovanligt
            långt. När vi för ett år sedan genomförde samma slags debatt kunde
            nog ingen av oss här i kammaren se framför sig vilket år som låg
            framför oss eller vad de tolv kommande månaderna skulle innebära
            för världen och för Sverige, för dig och för mig.
          </note>
          <note>
            Människor har blivit sjuka. Många har blivit så pass sjuka att
            de har behövt vård och har tvingats kämpa för sina liv på landets
            hårt pressade intensivvårdsavdelningar. Alltför många har mist
            livet. En kollektiv oro för både hälsa och ekonomi har nästan
            blivit ett nytt normalläge.
          </note>
          <note>
            Någon oro för finansieringen av själva vården finns dock ingen
            anledning till, eftersom staten kommer att täcka upp för de extra
            insatser som görs för att bekämpa pandemin. Detta tydliga besked
            har varit oerhört viktigt för att vi tillsammans har kunnat ta
            oss igenom det här året. Många har fått se sina företag gå från
            lönsamma och välfungerande verksamheter till att i många fall
            riskera att gå under. Människor har förlorat arbetet, och andra
            har behövt jobba alldeles för mycket. Vi längtar efter att få
            krama våra nära och kära, dem som finns utanför den absoluta primärfamiljen.
          </note>
          <note>
            Nu ökar smittspridningen, och oron är stor för vad en andra våg
            av coronasmittan kommer att innebära för sjukvården. Vi måste
            hålla i och hålla ut. Men parallellt med oron för själva pandemin
            känner jag, och säkert många med mig, en stor oro för vad det
            här gör med oss som samhälle och som människor. Den ensamhet och
            utsatthet som följer i pandemins spår kan vara svår att begripa.
          </note>
          <note>
            Stadsmissionen ger i en alldeles ny rapport en lägesbild om hur
            redan utsatta grupper under året drabbats och hur fattigdomen
            har växt. Rapporten är en smärtsam läsning som manar till både
            eftertanke och handling för oss som har makten att göra något
            åt det här. Vi i den här kammaren får aldrig glömma bort att det
            vi gör påverkar dem som har det allra svårast. Jag vill tacka
            alla inom civilsamhället som söker upp och stöttar dem som är
            mest ensamma och utsatta. Det arbete som de gör räddar liv.
          </note>
          <note>
            I dag är det den internationella dagen mot våld mot kvinnor.
            Det ger tillfälle till eftertanke. Sedan millennieskiftet har
            fler än 300 kvinnor mördats av sin man, exman eller pojkvän. Isolering
            och ekonomisk press kan medföra att riskerna ökar för kvinnors
            trygghet och liv. Här måste vi som samhälle stå stadigt på de
            utsatta kvinnornas sida.
          </note>
          <note>
            Fru talman! Vi har under året tvingats agera snabbt och kraftfullt
            för att rädda företag och människors försörjning. Korttidspermitteringar,
            förstärkt a-kassa och utökat statligt ansvar för sjuklönekostnader
            är bara några exempel. Vi har också sett till att sjukvården har
            de resurser som behövs för att de ska kunna fortsätta sitt ovärderliga
            arbete.
          </note>
          <note>
            De insatser som människorna gör när de arbetar inom vården och
            omsorgen räddar liv. Medan de gör det måste vi andra göra vårt
            bästa för att hjälpa till. Vården gjorde under våren en omställning
            utan dess like. Det gick att styra om hela det svenska samhället,
            men vi behöver göra mer för att inte hamna där igen. Välfärden
            måste stärkas långsiktigt.
          </note>
          <note>
            Kommuner, regioner, företag och industrier har på olika sätt
            drabbats till följd av pandemin. Intäkter har sinat, och omvärlden
            har förändrats. Inför det har varken regeringen eller riksdagen
            stått handfallna. Vi har under året varit redo att fatta de beslut
            som krävs för att rädda människors liv, hälsa och försörjning
            och för att ge verksamheter förutsättningar för att ta sig igenom
            krisen.
          </note>
          <note>
            Åtgärder behövs här och nu både för att rädda det som räddas
            kan och för att få hjulen att snurra igen. Därför blir jag orolig
            när jag hör från mina kollegor ute i flera kommuner att en hel
            del kommuner faktiskt väljer att lägga de pengar som har delats
            ut på hög. Det var inte syftet. Dessa pengar ska stärka välfärden,
            och det behövs samma typ av ledarskap och kreativitet lokalt som
            vi har visat här i riksdagen.
          </note>
          <note>
            Vi är många som saknar att gå på konserter, föreställningar,
            bio och fullsatta idrottsmatcher. Nu ökar smittspridningen, och
            därmed försämras återigen förutsättningarna för kulturen och idrotten.
            De har drabbats hårt av pandemin, och vi har skjutit till stöd
            i flera omgångar. Vi kommer att fortsätta att stötta kulturen
            och idrotten för att de ska klara krisen och kun ­ na återuppstå
            den dag det blir möjligt.
          </note>
          <note>
            Ska kulturen finnas kvar måste vi stötta de kulturskapare som
            står bakom den. Vi behöver en framtid att länga efter, och då
            måste det finnas ett myllrande kulturliv att njuta av och idrottsprestationer
            att fira i stort och smått framöver.
          </note>
          <note>
            Fru talman! Tiden för att stärka Sverige genom stora investeringar
            är nu, och det är i välfärden och i klimatarbetet som våra gemensamma
            skattemedel behöver landa. Parallellt med coronakrisen har världen
            en alltmer akut klimatkris att hantera, och när ekonomier startas
            om är det gröna investeringar som måste prioriteras för att vi
            ska ha en möjlighet att nå klimatmålen.
          </note>
          <note>
            Den budget som vi nu ska fatta beslut om är historisk i sin omfattning
            och omfattar nya reformer på mer än 100 miljarder. Det är helt
            rätt att vi kraftsamlar på det sättet, för utmaningarna vi står
            inför är stora. Vi ska fortsätta att bygga välfärden och se till
            att den omfattar alla. Vi ska se till att Sverige blir världens
            första fossilfria välfärdsland. Jag är stolt över att vi med den
            här budgeten adresserar dessa utmaningar.
          </note>
          <note>
            Med den här budgeten tar vi nästa steg i den gröna omställningen
            av Sverige. Vi ökar inblandningen av biobränsle i bensin och diesel,
            vilket gör att klimatmålen på transportområdet är inom räckhåll.
            Vi stöttar industrins omställning genom ett förstärkt industrikliv
            och gröna kreditgarantier.
          </note>
          <note>
            Vår politik har effekt. Vi fick häromdagen besked från LKAB ,
            som planerar att investera hundratals miljarder kronor för att
            bland annat produ ­ cera en koldioxidfri järnsvamp. När Ursula
            von der Leyen talade om tillståndet i unionen valde hon att lyfta
            fram det svenska Hybritprojektet och potentialen i att tillverka
            stål utan kol. Det gör en väldigt stolt, eller hur!
          </note>
          <note>
            Företrädarna för de företag som gör de här satsningarna är oerhört
            tydliga med att det är genom samverkan med och stöd från staten
            som de får kraft att göra dessa satsningar på framtiden. Det framtidshopp
            som nu sprids på flera orter i Norrland bygger på grön politik.
          </note>
          <note>
            Vi är i Sverige väldigt duktiga på innovationer på miljöområdet,
            men vi är inte lika duktiga på att få ut dem på en global marknad.
            Nu kommer staten att gå in och garantera klimatinvesteringar för
            50 miljarder under tre år. Det gör att svenska företag kommer
            att våga satsa framåt. Svenska innovationer kommer att kunna bidra
            till utsläppsminskningar över hela världen.
          </note>
          <note>
            De miljöskatter som vi höjer möjliggör en grön skatteåterbäring.
            Nu kommer vi att sänka skatten för mer än 7 miljoner svenskar.
            Såväl den som arbetar som den som har inkomster från trygghetssystemen
            omfattas. I den gröna omställningen ska ingen halka efter.
          </note>
          <note>
            Under pandemin är vi många som spenderar mycket tid utomhus i
            den underbara svenska naturen. Vi fortsätter att stärka skyddet
            av värdefull natur efter högerpartiernas miljöslakt. Den natur
            vi skyddar ska också vara tillgänglig för besök. Vi satsar därför
            på att öka skötseln av värdefull natur. Det är satsningar som
            bland annat går till vandringsleder och som ger bättre förutsättningar
            för naturturism och friluftsliv i hela landet.
          </note>
          <note>
            Fru talman! Det här är ett år som vi sent ska glömma. Det är
            året när människor förändrade sin vardag, för sin egen skull men
            framför allt för alla andras. Det är året när solidariteten bestod
            i att avstå, skjuta upp och ställa in.
          </note>
          <note>
            Jag hoppas att vi i framtiden kommer att se tillbaka på det här
            året som det år när vi vågade göra rätt – och inte bara det som
            är lätt. Ett år när vi klarade av att satsa framåt så att vi kunde
            gå stärkta ut krisen och fatta beslut som inte bara räddar oss
            här och nu utan som gör att vi får en framtid att längta till.
          </note>
          <note type="speaker">
            Anf. 73 ELISABETH SVANTESSON (M) replik:
          </note>
          <note>
            Fru talman! Karolina Skog och jag, eller Miljöpartiet och Moderaterna,
            har lite olika syn på migration och invandringspolitik. Det är
            ingen hemlighet. Jag tycker till exempel att det är sorgligt att
            se hur man återigen förändrar gymnasielagen och gör den ännu mer
            generös och på det sättet egentligen helt urvattnar svensk asylpolitik.
          </note>
          <note>
            Jag ska dock lämna just den frågan åt sidan, för vi står långt
            ifrån var ­ andra när det gäller invandring. Vi vill ha en betydligt
            lägre invandring än i dag.
          </note>
          <note>
            Det som jag ändå hoppas skulle kunna förena oss gäller synen
            på integration och de människor som ändå får ett ja och ska stanna
            i Sverige, vilket många har fått under lång tid. Många kommer
            också snabbt i jobb och blir en del av svensk arbetsmarknad. Det
            får vi aldrig glömma. Men det finns så mycket i integrationspolitiken
            som inte fungerar.
          </note>
          <note>
            Vi har förslag i vår budget om en bidragsreform som gör att man
            kvalificerar sig in i välfärdssystemen – Göran Persson gav häromdagen
            bifall till det – där vi också säger att man borde ha ett bidragstak.
            Det ska inte löna sig för en familj som kommer från ett annat
            land och har flera barn att stanna hemma i stället för att ta
            ett jobb, vilket faktiskt är fallet i dag.
          </note>
          <note>
            Vi har också förslag på språkkrav. Sverige har inga som helst
            krav på att man lär sig svenska i dag, något som jag tror är otroligt
            viktigt. Om man deltar i en gratis utbildning i sfi och får en
            ersättning för det är det rimligt att vi ställer krav på att man
            lär sig svenska. Vi vet ju att språket är nyckeln för att ta sig
            in på svensk arbetsmarknad.
          </note>
          <note>
            En bidragsreform med kvalificering, bidragstak och språkkrav
            är alltså någonting som vi driver. Min fråga till Karolina Skog
            och Miljöpartiet är: Varför kan ni inte säga ja till våra förslag?
          </note>
          <note type="speaker">
            Anf. 74 KAROLINA SKOG (MP) replik:
          </note>
          <note>
            Fru talman! Det är tydligt för mig att Miljöpartiet och Moderaterna
            står långt ifrån varandra både vad gäller synen på migration och
            vad gäller hur vi gör integrationen effektiv.
          </note>
          <note>
            Vår syn på integration baserar sig på människan. Vi måste se
            till dem som kommer hit, vad de har med sig och hur olika de är.
            Vi menar att arbetet med integration måste bli mycket mer individualiserat.
          </note>
          <note>
            Jag ska nämna några saker som vi har verkat för och som nu är
            verklighet i Kristdemokraterna . Det är svenska från dag ett,
            alltså möjligheten att få svenska redan under asyltiden. Här gör
            många ideella organisationer ett fantastiskt arbete med att språkträna
            redan från dag ett. Vi verkar också för förbättrade möjligheter
            att få jobb tidigt. Vi vill släppa in dem som kan tidigt.
          </note>
          <note>
            Det är också viktigt att vi ser att många som kommer hit gör
            det med stora trauman och sjukdomar. Då måste de få det stödet
            för att kunna påbörja sin resa in i det svenska samhället.
          </note>
          <note>
            Under vår tid i regeringsställning har tiden från att man kommer
            till Kristdemokraterna till att man är självförsörjande minskat
            betydligt. Detta baseras på ett effektivt och kraftfullt arbete,
            bland annat med att se resurserna i människan från dag ett.
          </note>
          <note>
            Tanken att man ska kvalificera sig in i välfärden är någonting
            helt annat och för oss helt främmande. Det kommer vi att säga
            nej till i dag och alltid.
          </note>
          <note type="speaker">
            Anf. 75 ELISABETH SVANTESSON (M) replik:
          </note>
          <note>
            Fru talman! Jag tackar för svaret.
          </note>
          <note>
            Karolina Skog tycker alltså att svensk integrationspolitik är
            effektiv? Jag vet inte hur många partier i riksdagen som håller
            med om det. Det finns ingen konflikt om att lära sig svenska från
            början. Det är självklart, och det drev vi 2015 i förhandlingarna
            med bland annat er.
          </note>
          <note>
            Problemet är att grundläggande drivkrafter att ta sig in på svensk
            arbetsmarknad måste förändras. Om kostnaderna för en misslyckad
            invandring ska sänkas måste fler komma i jobb snabbare. Att det
            finns nyanlända som har kommit in snabbt i högkonjunktur är inte
            förvånande, men arbetslösheten bland invandrare har gått upp till
            20 procent. Det kan inte jag kalla effektivitet. Det behövs språkkrav,
            det behövs en kvalificering och det behövs ett bidragstak så att
            det alltid lönar sig bättre att jobba än att vara hemma.
          </note>
          <note type="speaker">
            Anf. 76 KAROLINA SKOG ( MP ) replik:
          </note>
          <note>
            Fru talman! Elisabeth Svantesson lägger ord i min mun. Jag har
            aldrig sagt att vi är färdiga och ska vara nöjda med arbetet för
            att utveckla integrationen och etableringen i Kristdemokraterna
            . Men jag konstaterar, med statistik, att det vi levererar i betydelsen
            att mäta hur lång tid det tar för nyanlända att komma i jobb är
            betydligt bättre än hur det var när Elisabeth Svantesson lämnade
            regeringen.
          </note>
          <note>
            Framåt vill vi utveckla etableringsprogrammet. Vi tycker att
            det var en bra åtgärd, men det behöver utvecklas. Statens åtagande
            och ansvar för att människor behöver olika tid för olika åtgärder
            behöver ökas. Det är fokus för oss så att det ska bli en bättre
            etablering i Kristdemokraterna .
          </note>
          <note type="speaker">
            Anf. 77 JAKOB FORSSMED ( KD ) replik:
          </note>
          <note>
            Fru talman! Jag tackar Karolina Skog för anförandet.
          </note>
          <note>
            Jag tänkte också tala om effektivitet. När man spenderar så mycket
            pengar som regeringen gör är det otroligt viktigt att ha koll
            på att skatte - kronorna ger effekt. Det spelar ingen roll om
            man spenderar 100, 200 eller 300 miljarder kronor om det inte
            får effekt ute i verkligheten.
          </note>
          <note>
            Jag tänkte ta upp Klimatklivet. Det är en av Miljöpartiets stora
            satsningar. Vi har pratat om det flera gånger tidigare. Konjunkturinstitutet
            har sagt att det är ineffektivt. Riksrevisionen granskade det
            för två år sedan och kom fram till samma sak. Ändå byggs det ut
            med 100 miljarder ytterligare för nästa år och nästkommande år.
          </note>
          <note>
            En verksamhet som har fått mycket stöd från Klimatklivet är ladd
            - stolpar. Tidigare i år gjorde Svenska Dagbladet en granskning
            av dessa. Man tittade på de 29 bostadsrättsföreningar och samfälligheter
            som fått mest pengar sedan 2015 ur Klimatklivet för detta. De
            hade fått 29 miljoner för att sätta upp 2 300 laddstolpar. När
            Svenska Dagbladets artikel publi - ce r ades var 1 300 uppsatta
            för användning, men enligt tidningsgransk - ningen användes bara
            60 av dessa för elbilar eller laddhybrider.
          </note>
          <note>
            Beräkningen inom ramen för Klimatklivet är schabloniserad. Man
            beräknade att alla laddstolparna skulle åstadkomma mycket stora
            utsläppsminskningar, men i praktiken blev det mycket lite utsläppsminskningar
            som ett resultat av satsningen.
          </note>
          <note>
            Hur säkerställer ni att det blir bättre effekt på pengarna nu
            än vad det har blivit historiskt?
          </note>
          <note type="speaker">
            Anf. 78 KAROLINA SKOG (MP) replik:
          </note>
          <note>
            Fru talman! Klimatklivet är en reform som har funnits på plats
            under några år. Bland annat efter Riksrevisionens granskningar
            har systemet utvecklats. Det har exempelvis smalnats av så att
            man i dag kan få stöd för färre åtgärder än i början. Det är inte
            ett system där vi hävdar att det måste se exakt likadant ut som
            när det lanserades. När det kommer kritik i samband med utvärderingar
            finns det ett lyssna n de och ett utvecklande.
          </note>
          <note>
            Med detta sagt är Klimatklivet ett stöd som välkomnar många in
            i klimatomställningen. En oro som finns i debatten är att klimatomställningen
            bara ska gälla en liten del av samhället och inte inkludera alla.
            Men Klimatklivet är alla; bostadsrättsföreningar, företag och
            kommuner runt om i landet är inbjudna att delta. Det är också
            mycket tydligt att de vill delta och investera. Jag menar att
            det är den största vinsten ur stödet.
          </note>
          <note>
            Självklart ska man inte få stöd för sådant som man sedan inte
            genomför. Det är basal myndighetskontroll som jag räknar med att
            varje myndighet gör inom sitt ansvarsområde. Det ska gälla det
            här stödet, och det gäller alla andra stöd. Vi accepterar självklart
            inte att man söker stöd baserat på felaktiga uppgifter och inte
            levererar. Det är fel.
          </note>
          <note>
            Men på det stora hela har stödet effekt när det gäller direkta
            utsläppsminskningar och i att fler får möjlighet att prova nya
            saker. Att bygga ut laddinfrastrukturen i Sverige innebär att
            fler i framtiden kommer att våga köpa elbil. Det är en oerhört
            viktig del av omställningen av transportsektorn.
          </note>
          <note type="speaker">
            Anf. 79 JAKOB FORSSMED (KD) replik:
          </note>
          <note>
            Fru talman! Många ska välkomnas in, säger Karolina Skog. Många
            har fått stora stöd som inte har givit effekt, men de har blivit
            välkomnade och fått stödet.
          </note>
          <note>
            Det är mycket bra att höra att ni ser över detta. Jag gissar
            att det så småningom kommer en utvärdering som visar att ni har
            klarat uppgiften. Vi får titta på den utifrån den avsmalning som
            sker.
          </note>
          <note>
            Det här är dock inte den enda ineffektiviteten. Ineffektivitet
            finns också i så kallade dödviktskostnader, det vill säga insatser
            som ändå skulle ha blivit gjorda får stöd. Om huvudpoängen är
            att man välkomnas att göra det man ändå skulle ha gjort blir det
            inte så effektiv politik. Jag är lite förvånad att man trots utvärderingen
            från Riksrevisionen väljer att fortsätta att bygga ut i stället
            för att lägga ytterligare på Klimatklivet eller på en konverteringsbonus
            av bilar till biobränslen, som jag tycker är bra förslag i budgeten
            men som skulle förtjäna ytterligare påplussning. Det är min fråga
            och synpunkt.
          </note>
          <note type="speaker">
            Anf. 80 KAROLINA SKOG (MP) replik:
          </note>
          <note>
            Fru talman! Jag uppmärksammar gärna att vi är överens om att
            det behövs en konverteringsbonus. Det är också ett annat sätt
            att välkomna in fler. Om man har en gammal bil kan man få en bonus
            för att ställa om den. Men det kostar inte vidare mycket att göra
            omställningen, och därför tror vi inte att stödet på sin total
            kommer att vara en stor utgift för staten. Det är en ganska enkel
            operation att göra på en verkstad.
          </note>
          <note>
            I nationalekonomisk teori utgår man från att alla investeringar
            som nu görs hade blivit av ändå. Jag tvivlar på att den stora
            utbyggnaden av till exempel laddinfrastruktur som Klimatklivet
            har möjliggjort – en realitet i Sverige som har lett till en uppgång
            i försäljningen av elbilar – ändå skulle ha skett. Det fanns ingenting
            innan Klimatklivet kom på plats som tydde på att det var en sådan
            utveckling på gång.
          </note>
          <note type="speaker">
            Anf. 81 Finansminister MAGDALENA ANDERSSON (S):
          </note>
          <note>
            Fru talman! Över hela världen, i Europa och här i Sverige ökar
            smittspridningen återigen. Det ställer hårda krav på oss som samhälle
            och som individer att göra vad vi kan för att hejda smittspridningen.
            Krisen har också visat att Sverige är redo att göra det som krävs.
            Vi har under året tvättat händerna, hållit avstånd, jobbat hemifrån
            och avstått från att krama våra nära och kära.
          </note>
          <note>
            Över hela landet har människor hjälpt sina grannar att handla.
            Frivillig ­ organisationer och företag har snabbt ställt om sina
            verksamheter för att dra sitt strå till stacken i kampen mot viruset.
          </note>
          <note>
            Pandemin utgör först och främst ett allvarligt hot mot människors
            liv och hälsa, men den har också fått ekonomiska konsekvenser.
          </note>
          <note>
            Under hösten var den ekonomiska återhämtningen något snabbare
            än väntat, men framöver väntas den växande smittspridningen ha
            en tydligt dämpande effekt. Särskilt svår är förstås situationen
            i branscher som restaurang- eller besöksnäringen, där företagen
            påverkas omedelbart av att människor tar sitt ansvar och följer
            de rekommendationer och restriktioner som nu införs.
          </note>
          <note>
            Tillsammans med Centerpartiet och Liberalerna har regeringen
            under 2020 lagt fram stödåtgärder på över 200 miljarder kronor.
            Därutöver har det varit garantier och likviditetsförstärkningar
            på ytterligare hundratals miljarder.
          </note>
          <note>
            Krispaketen saknar motstycke i sin omfattning men också i sin
            hastighet, och det har gjort skillnad. Bara genom korttidspermitteringarna
            har hundratusentals svenska löntagare undgått risken att bli arbetslösa.
          </note>
          <note>
            Som vi sagt ända sedan pandemin bröt ut följer regeringen läget
            myck ­ et noggrant och är beredd att snabbt vidta åtgärder om
            det förändras. Nu när läget har förändrats förlänger vi också
            flera viktiga åtgärder för att skydda svenska företag och svenska
            jobb.
          </note>
          <note>
            Låt mig också tacka för det goda samarbete som vi haft med riksdagen
            under det här året. Att nya och förlängda åtgärder kan både beredas
            och klubbas så snabbt som nu har skett räddar inte bara många
            svenskar från att gå ut i arbetslöshet; det räddar också människoliv.
          </note>
          <note>
            De åtgärder som vi vidtar kostar stora belopp. Men att vi på
            det här sättet kan ställa skattebetalarnas pengar till förfogande
            för att rädda jobb och företag och säkra vård och omsorg, särskilt
            nu när krisen riskerar att bli utdragen, beror ju på att vi betalade
            av på statsskulden under de goda åren och kunde gå in i krisen
            med den lägsta statsskulden sedan 1977. Det är också tack vare
            att vi höll huvudet kallt i våras, när kapitalstarka intres ­
            sen krävde bidrag på 100 miljarder i månaden. Mycket av det hade
            dess ­ utom gått till företag som inte alls var i kris.
          </note>
          <note>
            Är det något som min erfarenhet av kriser har lärt mig är det
            att man alltid måste tänka ett steg längre. Krisen riskerar att
            bli utdragen. Tack vare en ansvarsfull finanspolitik har Sverige
            nu det ekonomiska handlingsutrymme som krävs för att både förlänga
            och förstärka stödåtgärder samtidigt som vi gör stora investeringar
            i det som ska bygga Sverige starkt och hållbart efter krisen.
          </note>
          <note>
            Fru talman! Det har talats mycket om planer och strategier. Jag
            vill därför påminna om den ekonomiska strategi som vi har jobbat
            utifrån sedan i våras.
          </note>
          <note>
            Först och främst har vi avsatt de pengar som krävs för att hejda
            smittspridningen. Det har handlat om att slopa karensdag och krav
            på läkarintyg, om smittbärarpengar och om lättat sjuklöneansvar
            för arbetsgivare. Inte minst har det handlat om tillräckliga ekonomiska
            resurser till sjukvård och äldreomsorg, för det är en sak som
            det inte ska råda – och som jag heller inte tror att det har rått
            – något tvivel om: Brist på pengar ska inte, får inte och kommer
            heller inte att stå i vägen för sjukvårdens och äldreomsorgens
            kamp mot viruset.
          </note>
          <note>
            För det andra har vi, som jag redan varit inne på, vidtagit omfattande
            åtgärder för att skydda svenska jobb och svenska företag. Inget
            land och ingen ansvarstagande politiker kan lova att ingen ska
            bli av med jobbet eller att inget företag kommer att gå omkull.
            Men vi ska göra det vi kan för att rädda jobb och undvika onödig
            kapitalförstöring genom att hjälpa livskraftiga företag att övervintra.
            Det är en stor skillnad mot hur det var under finanskrisen, när
            många svenska jobb helt i onödan försvann för att aldrig komma
            tillbaka.
          </note>
          <note>
            För det tredje stärker vi tryggheten för löntagare som blivit
            av med jobbet, inte minst genom höjda nivåer och lättat medlemsvillkor
            i a-kassan. Den som blir av med jobbet ska kunna koncentrera sig
            på att komma i arbete och inte behöva sälja huset eller gå till
            socialen för att klara hyran. Har man blivit arbetslös ska man
            mötas av tydliga krav på att gå vidare till nästa jobb men också
            goda möjligheter att göra det. Många kommer att behöva vara beredda
            att ställa om och redo att byta bransch, fylla på sin kompetens
            eller kanske till och med lära sig ett helt nytt yrke. Därför
            byg ­ ger vi nu ut Kunskapslyftet, som från och med årsskiftet
            kommer att om ­ fatta mer än 140 000 nya vägar fram till jobb.
          </note>
          <note>
            Fru talman! Det fjärde och på lång sikt helt avgörande är att
            vi tillsammans jobbar Sverige ur krisen. Med den här budgeten
            rustar vi oss med investeringar som långsiktigt bygger Sverige
            starkare, tryggare och mer hållbart samtidigt som de skapar jobb
            här och nu.
          </note>
          <note>
            Därför har vi systematiskt gått igenom varje grön investering
            som kan tidigareläggas eller snabbt sjösättas för att ställa om
            Sverige till världens första fossilfria välfärdsland. Vi ska ju
            ändå bygga Sverige till ett klimatsmart samhälle. Låt oss göra
            det här och nu!
          </note>
          <note>
            Vi ser också att här finns framtidens jobb. Det pågår redan en
            fantastisk jobbtillväxt i branscher som batterier, biodrivmedel,
            miljöteknik, CCS och fossilfritt stål. Så sent som i måndags berättade
            LKAB om nya investeringar i fossilfri produktion som kommer att
            skapa 2 000–3 000 jobb årligen. Det är något som vi visste långt
            före pandemin: Framtidens jobb är gröna.
          </note>
          <note>
            Framtidens jobb finns också i en trygg välfärd i hela landet.
            Nästa år föreslår vi historiskt stora ekonomiska tillskott till
            kommuner och regioner för att skydda vård, skola och omsorg genom
            den ekonomiska krisen. Utöver generella förstärkningar skjuter
            vi till särskilda resurser för att beta av vårdskulden och säkra
            vården av covidsjuka. Vi gör en permanent satsning på bättre arbetsvillkor,
            fler kollegor och rätt kompetens i äldreomsorgen. Det förtjänar
            äldreomsorgens medarbetare, och det förtjänar inte minst alla
            Sveriges äldre.
          </note>
          <note>
            Självklart förtjänar Sveriges äldre, som har byggt detta land
            som vi är så stolta över, också en trygg pension och en trygg
            ekonomi. Nästa år får nio av tio pensionärer mer pengar i plånboken
            tack vare regeringens budget, många tack vare det pensionstillägg
            som nu kommer att ge mer pengar i plånboken för den som har jobbat
            ett helt långt yrkesliv men ändå har låg pension.
          </note>
          <note>
            Slutligen fortsätter vi intensifiera kampen mot den grova brottsligheten
            och mot otryggheten. Med den här budgeten blir det hårdare tag
            mot brottslingar med fler poliser och fler platser i kriminalvården.
            Det blir ock ­ så fler förebyggande insatser genom satsningar
            på avhopparprogram och inte minst alla de pengar som nu går till
            kommunerna, som får resurser för att kunna jobba med den förebyggande
            verksamheten. Vi ska vara hårdare mot brotten och jobba mer förebyggande,
            men vi måste också gå på de svarta pengarna. Här gör vi en stor
            satsning på våra myndigheter för att de ska kunna stoppa kriminella
            från att mjölka våra system och tillskansa sig svarta pengar.
            Det är en viktig del för att Sverige ska kunna bli ett tryggt
            land för alla.
          </note>
          <note>
            Fru talman! Sverige befinner sig just nu i en hård prövning,
            och tyvärr är det sannolikt att det blir värre innan det blir
            bättre. Var och en av oss måste ta sin del av ansvaret för att
            hejda smittspridningen. Det gäller enskilda medborgare men också
            oss folkvalda.
          </note>
          <note>
            Den budget som regeringen, Centerpartiet och Liberalerna har
            lagt fram säkrar Sveriges förmåga att bekämpa pandemin. Den lägger
            också grunden för att bygga vårt land starkare och mer hållbart
            än det var innan pandemin slog till. Vi ska jobba Sverige ur krisen
            tillsammans.
          </note>
          <note>
            Jag vill avsluta med att välkomna Åsa Westlund och Rickard Nordin
            till deras första budgetdebatt. Det har varit trevligt att lyssna
            på er.
          </note>
          <note type="speaker">
            Anf. 82 ELISABETH SVANTESSON (M) replik:
          </note>
          <note>
            Fru talman! Politik handlar ju om att prioritera, och i en budget
            behöver man prioritera med skattebetalarnas pengar på bästa sätt.
          </note>
          <note>
            På 20 år har biståndet tredubblats. Att vi i dag lägger mer på
            bistånd till andra länder än på Sveriges polis, domstolsväsende,
            åklagarmyndighet och kriminalvård tillsammans tycker Moderaterna
            är fel.
          </note>
          <note>
            Orsaken till att vi låter biståndet växa varje år är att Sverige
            har ett så kallat enprocentsmål, fru talman. Vi och Norge är de
            enda länder i OECD som har det.
          </note>
          <note>
            Moderaternas budget gör besparingar på biståndet. Det innebär
            en besparing på 16 miljarder som vi kan använda till andra saker.
            Men Sverige lever fortfarande upp till FN:s mål om 0,7 procent
            av bni. Sverige kommer med Moderaternas budget fortfarande att
            vara ett av de länder i världen som ger högst bistånd, men Moderaterna
            menar att det nu är dags att släppa enprocentsmålet.
          </note>
          <note>
            Min fråga till finansministern är varför Socialdemokraterna håller
            så hårt i enprocentsmålet och låter biståndet växa varje år så
            att det nu är uppe i 52 miljarder när vi har stora behov på hemmaplan.
          </note>
          <note type="speaker">
            Anf. 83 Finansminister MAGDALENA ANDERSSON (S) replik:
          </note>
          <note>
            Fru talman! Att vi har bistånd som andel av bnp är något som
            vi är överens om bland världens länder och ett mål som vi har
            satt upp till ­ sammans i FN. Även med Moderaternas politik skulle
            biståndet alltså växa år för år i takt med att bnp växer.
          </note>
          <note>
            Att i detta läge sänka biståndet är väl inte särskilt vältajmat.
            Just nu, efter de senaste decennier av fantastisk utveckling som
            vi har sett, när så många fattiga har lyfts ur fattigdom, gör
            den ekonomiska kris vi har att vi behöver se till att stödja de
            länder i världen som har det betydligt tuffare under pandemin
            än vi. Så frågan är varför det är vältajmat att göra detta nu.
          </note>
          <note>
            Men det handlar om att prioritera i en budget, säger Moderaterna.
            I våras ville Moderaterna satsa 100 miljarder i månaden. Hade
            vi gjort det hade vi inte haft möjlighet att göra de satsningar
            vi gör nu. Av dessa 100 mil ­ jarder i månaden hade mycket gått
            i fickorna på företag som ändå gick väldigt bra i krisen – Icahandlarna,
            till exempel.
          </note>
          <note>
            Men i sin budget för nästa år vill Moderaterna skära i a-kassan.
            Moderaten Elisabeth Svantesson sa tidigare här i talarstolen att
            a-kassan ska vara skälig. Men grundnivån i a-kassan är nu 11 220
            kronor i månaden. Många ungdomar har grundnivån. Berätta för mig,
            Elisabeth Svantesson, varför 11 220 kronor i månaden för att betala
            hyra, mat, räkningar, kläder och skor är oskäligt. Berätta det
            för Sveriges ungdomar!
          </note>
          <note type="speaker">
            Anf. 84 ELISABETH SVANTESSON (M) replik:
          </note>
          <note>
            Fru talman! Detta är väldigt symtomatiskt för den här regeringen.
            Det är nu det sjunde året som Magdalena Andersson är finansminister
            och inte vill svara ordentligt på de frågor som ställs av oppositionen.
            Hon vill inte svara på varför Socialdemokraterna så frenetiskt
            håller fast vid ett enprocentsmål, när Sverige är ett av två länder
            i världen som gör det.
          </note>
          <note>
            Jag menar att Magdalena Andersson skulle kunna dra ned på biståndet.
            Självklart ska Sverige stötta andra länder. Men det handlar om
            52 miljarder. Om Magdalena Andersson hade valt att minska det
            något hade hon kunnat sluta klyftan mellan skatt och pension.
            Om hon hade sänkt det något hade man i den här budgeten, som inte
            alls tar höjd för en ny smittspridning, kunnat föreslå stöd till
            företag.
          </note>
          <note>
            Att vi under två månader drev att arbetsgivaravgiften skulle
            tas bort är jag väldigt glad för, för annars hade vi inte sett
            några som helst lättnader vad gäller arbetsgivaravgifter för företag.
          </note>
          <note type="speaker">
            Anf. 85 Finansminister MAGDALENA ANDERSSON (S) replik:
          </note>
          <note>
            Fru talman! Det gavs inget svar till Sveriges ungdomar, som nu
            har 11 220 kronor i månaden i grundskydd, på frågan om varför
            detta är oskäligt högt. Varför ska man sänka det till 8 000 kronor
            i månaden? Det handlar om ungdomar som nu har lyckats jobba i
            ett eller ett och ett halvt år – kanske någon som gick ut gymnasiet
            förra våren och nu har jobbat som servitris i ett och ett halvt
            år. Varför är det oskäligt med 11 220 kronor i månaden? Det måste
            ned till 8 000. Det tycker Elisabeth Svantesson är skäligt, samtidigt
            som hon vräker iväg 100 miljarder i månaden – mycket av detta
            ned i fickorna på företag som ändå går med stora vinster. Det
            är Moderaternas prioritering i deras budget.
          </note>
          <note type="speaker">
            Anf. 86 OSCAR SJÖSTEDT (SD) replik:
          </note>
          <note>
            Fru talman! Även min fråga till finansministern tar sin utgångspunkt
            i budgetpropositionens utgiftsområde 7 Internationellt bistånd.
            För nästa år, 2021, föreslås en biståndsram på 52 280 000 000
            kronor, som sedan ska växa till 54 910 000 000 och därefter 57
            390 000 000 för 2023. Det är nästan lika mycket som vi lägger
            på utgiftsområde 4, som gäller det samlade rättsväsendet. Det
            är nästan lika mycket som vi lägger på hela Försvarsmakten, som
            jämförelse.
          </note>
          <note>
            Givet det läge vi befinner oss i nu, när vi har en pandemi som
            har lett till en ekonomisk kris, har vi i utskottet tagit beslut
            om den ena stödåtgärden efter den andra för att i möjligaste mån
            rädda svenska jobb och företag. Detta lånar vi till, som jag var
            inne på i mitt anförande tidigare, och det tycker jag är rätt
            att vi gör. Vi finansierar dessa stödåtgärder genom en ökad statsskuld.
          </note>
          <note>
            Det är klart att man någonstans måste sätta sig ned och fundera,
            prioritera och ställa sig frågan: Hur klokt är det att vi lånar
            pengar och alltså skuldsätter oss själva för att ge bort dessa
            pengar till andra länder på andra sidan jordklotet? Vi har alltså
            en statsskuld och en arbetslöshet som ökar och helt enorma behov
            på hemmaplan. Så hur klokt är det?
          </note>
          <note type="speaker">
            Anf. 87 Finansminister MAGDALENA ANDERSSON (S) replik:
          </note>
          <note>
            Fru talman! Som jag sa till Elisabeth Svantesson har jag svårt
            att se att det just nu är rätt läge att minska möjligheterna för
            fattiga länder att bekämpa pandemin och upprätthålla flickors
            skolgång trots att man befinner sig i en ekonomisk kris och att
            minska möjligheterna att stödja personer som bor i flyktingläger.
            Jag ser inte att det är rätt läge att mitt i en ekonomisk kris,
            när länder kämpar mot pandemin, minska deras möjligheter att göra
            det.
          </note>
          <note>
            När vi nu talar om tajmning har jag också en fråga till Oscar
            Sjöstedt, som även ställts av andra debattörer här i talarstolen:
            Var det så lyckat att föreslå en höjd restaurangmoms just nu?
            Det är verkligen en bransch som går på knäna och har det oerhört
            tufft. Men Oscar Sjöstedt vill höja skatten för den branschen
            med 14 miljarder. Samtidigt vill han sänka skatten för företag
            som går bra, som Icahandlarna. De ska få sänkta arbetsgivaravgifter.
          </note>
          <note>
            Sammantaget får alltså i Oscar Sjöstedts motion företag som går
            bra sänkt skatt, men en bransch som just nu svettas och har det
            supertufft får höjd skatt. Varför är det bra, Oscar Sjöstedt?
          </note>
          <note type="speaker">
            Anf. 88 OSCAR SJÖSTEDT (SD) replik:
          </note>
          <note>
            Fru talman! Man måste se vårt budgetalternativ som en helhet.
            Går den ena saken igenom går allt igenom. Så funkar det med budgeten,
            en ordning som det för övrigt är bra att vi har.
          </note>
          <note>
            När det gäller våra samlade stöd till denna bransch, som nu har
            drabbats av regeringens beslut om alkoholförbud, blir nettot större.
            De gynnas såklart på totalen av våra samlade åtgärder. Man kan
            inte plocka ut en del och säga att just den är negativ, när det
            finns andra positiva delar.
          </note>
          <note>
            Vi hade ganska nyligen finansministern på besök i utskottet och
            talade om alla dessa stödåtgärder. Vi kan konstatera att vi ger
            bort närmare 150 miljarder i skattekronor i bidrag till andra
            EU-länder och ytterligare lite drygt 50 miljarder till helt andra
            länder i bistånd. Det är alltså över 200 miljarder som bara försvinner
            till i princip ingen nytta för de svenska skattebetalarna. Det
            är nästan lika mycket som vi har satsat på hemmaplan. Jag ställer
            mig inte bakom den prioriteringen.
          </note>
          <note type="speaker">
            Anf. 89 Finansminister MAGDALENA ANDERSSON (S) replik:
          </note>
          <note>
            Fru talman! Låt oss tala om Oscar Sjöstedts prioriteringar. Sverigedemokraterna
            ville i våras göra av med dubbelt så mycket som regeringen och
            sätta sprätt på 10 procent av bnp. Då hade det inte funnits pengar
            för att stötta företag nu, när krisen blir längre än vad många
            förutspådde i våras. Det var just för att ha pengar kvar vid ett
            mer utdraget krisförlopp som det var viktigt att hålla emot och
            inte vräka på med allt på en gång utan se till att det skulle
            finnas torrt krut nu när det behövs.
          </note>
          <note>
            Men frågan kvarstår: Varför är det enligt Sverigedemokraterna
            så vältajmat att just nu höja restaurangmomsen för en av de branscher
            som är allra värst drabbade här och nu? Varför detta är vältajmat
            och rätt politik finns det inget rimligt svar på.
          </note>
          <note type="speaker">
            Anf. 90 ULLA ANDERSSON (V) replik:
          </note>
          <note>
            Fru talman! Vi har tyvärr massarbetslöshet, och vi har tyvärr
            aldrig någonsin, såvitt jag vet, haft så många långtidsarbetslösa
            som i nuläget. Samtidigt kan vi ta del av andra siffror som påverkar
            förutsättningarna för alla dessa människor. Nästa år kommer nämligen
            Arbetsförmedlingen inte att ha några kontor i 184 av landets kommuner.
            I 202 kommuner kommer det inte att finnas en enda arbetsförmedlare.
            Det kommer enbart att finnas 88 kontor, fördelade på 290 kommuner,
            med fast bemanning för att bistå de arbetslösa och rusta dem för
            arbete.
          </note>
          <note>
            Arbetsförmedlingens anslag för den egna verksamheten är lägre
            nästa år än det var 2018, då det var 100 000 färre arbetslösa.
            Likaså är anslaget för arbetsmarknadsutbildningar lägre nästa
            år än det var 2018, då vi hade 100 000 färre arbetslösa.
          </note>
          <note>
            Arbetslöshet är förödande för ett samhälle, för samhällsekonomin
            och för individen. Ändå är det just där som ni sätter in ett knivhugg.
            Ni drar undan resurser och förutsättningar för arbetslösa i hela
            landet. Och framför allt kommer det att vara på landsbygden som
            det blir stora problem, som det blir när marknaden ska styra.
          </note>
          <note>
            Jag skulle vilja fråga Magdalena Andersson vilka analyser man
            har gjort av den förda politiken. Är man nöjd med detta nyliberala
            experiment som Centerpartiet har sett till att få igenom? Och
            vad tycker finansminis ­ tern om att nio av tio kommuner anser
            sig göra det jobb som Arbetsförmedlingen borde göra?
          </note>
          <note type="speaker">
            Anf. 91 Finansminister MAGDALENA ANDERSSON (S) replik:
          </note>
          <note>
            Fru talman! Jag tycker att läget är bekymmersamt. Det handlar
            också om den budget – Moderaternas och Kristdemokraternas servettskiss
            – som trycktes igenom i riksdagen med hjälp av Sverigedemokraterna.
            Den skadade Arbetsförmedlingen allvarligt genom väldigt stora
            besparingar. Vi har sedan dess skjutit till pengar till Arbetsförmedlingen.
            Arbetsmarknadsministern har också varit tydlig i uppdrag till
            Arbetsförmedlingen att man måste säkerställa att man finns runt
            om i hela Sverige.
          </note>
          <note>
            För mig är det helt uppenbart att det finns ytterligare arbete
            som vi behöver göra för att fortsätta stärka att alla människor
            som blir arbetslösa nu också får det stöd som behövs.
          </note>
          <note>
            Vi har byggt ut den samlade utbildningen i den budget som vi
            har föreslagit. Det kommer att bli 55 000 nya reguljära utbildningsplatser
            under nästa år. Det är klart att det kommer att vara till gagn
            för många, både personer som blivit av med jobbet och personer
            som också annars skulle riskera att gå in i arbetslöshet, till
            exempel ungdomar. Det är en viktig åtgärd.
          </note>
          <note>
            Därutöver går vi också vidare med matchningstjänsterna, som är
            en del av januariavtalet. Många experter tror att matchningstjänster
            är något som kan vara effektivt framför allt för ungdomar. Just
            i ett läge när många ungdomar har blivit arbetslösa kan matchningstjänster
            vara något som hjälper dem att komma in på arbetsmarknaden.
          </note>
          <note>
            Däremot delar jag helt Ulla Anderssons oro. Vi behöver fortsätta
            att utveckla arbetsmarknadspolitiken utifrån den situation som
            var efter att Moderaternas och Kristdemokraternas budget gick
            igenom med stöd av Sverigedemokraterna. Det var ju de som stod
            för den stora nedmontering ­ en av Arbetsförmedlingen.
          </note>
          <note type="speaker">
            Anf. 92 ULLA ANDERSSON (V) replik:
          </note>
          <note>
            Fru talman! Det är sant att det var en stor nedmontering i den
            så kallade servettskissen som gick igenom, men ni kan inte fortsätta
            att gömma er bakom den. Ni har ju ett ansvar för de budgetar som
            ni lägger fram.
          </note>
          <note>
            Låt mig citera Johan Eklund, fackligt ombud för ST: ”Nu betalar
            vi … privata aktörer för att jobba med dem som ändå får arbete
            på egen hand.” En arbetsförmedlare hemma hos mig säger: Du, Ulla,
            nu för tiden får vi utbilda de privata bolagen, för de kan ju
            inte det jobb de ska göra. Det här känns inte bra.
          </note>
          <note>
            I 88 kommuner kommer alltså Arbetsförmedlingen att ha fast bemanning.
            Vi har mindre pengar till arbetsmarknadsutbildningar, och vi har
            mindre pengar till Arbetsförmedlingens egen verksamhet än när
            det var 100 000 färre arbetslösa. Vi tar alltså resurser från
            de människor som behöver dem mest för att komma tillbaka till
            arbetsmarknaden. De långtidsarbetslösa, som är rekordmånga, skjuts
            ännu längre tillbaka genom en medveten, nyliberal experimentpolitik.
            Hur känns det?
          </note>
          <note type="speaker">
            Anf. 93 Finansminister MAGDALENA ANDERSSON (S) replik:
          </note>
          <note>
            Fru talman! Utifrån den bottenplatta som lades med servettskissen,
            som ju Sverigedemokraterna tillsammans med Moderaterna och Kristdemokraterna
            drev igenom, har vi byggt ut Arbetsförmedlingen och arbetsmarknadspolitiken.
            Det tycker jag är väldigt bra. Vi har stärkt förvaltningsanslaget
            och de möjligheter som finns till arbetsmarknadsutbildning och
            arbetsmarknadspolitiska åtgärder.
          </note>
          <note>
            Arbetsmarknadsministern har också varit tydlig i sin styrning
            gentemot Arbetsförmedlingen att det måste finnas möjlighet till
            arbetsförmedling i alla kommuner runt om i hela landet. Det är
            bra politik, även om jag ser utrymme för att göra mer på det området.
            Det kompletteras också av de stora satsningar som vi gör på reguljär
            utbildning. Men jag delar Ulla Anderssons uppfattning att det
            finns mycket mer att göra på det här området.
          </note>
          <note type="speaker">
            Anf. 94 JAKOB FORSSMED (KD) replik :
          </note>
          <note>
            Fru talman! Regeringens och stödpartiernas statsbudget som igen
            har presenterats här i dag är som bekant omfattande. Jag dristade
            mig för ett tag sedan till att likna processen bakom den vid en
            storhandling på tom mage i grupp utan inköpslista, med målet att
            fylla en gigantisk kundvagn. Då kom jag också med prognosen att
            denna inköpsprocess skulle leda till behov av fördyrande kompletteringsköp,
            och så har ju också blivit fallet. Nästan direkt efteråt visade
            det sig att januaripartierna hade glömt medel till åklagarna och
            till Ekobrottsmyndigheten, och jag tror inte att det sista kompletteringsköpet
            är gjort.
          </note>
          <note>
            För mig är det också uppenbart att denna process har lett till
            att olika inköp får lite olika behandling vid själva uppackningen
            och tillagningen efter inköpen. Det som Liberalerna och Centerpartiet
            har tvingat ned i kundvagnen får liksom inte samma omsorg av Finansdepartementet
            och finansministern.
          </note>
          <note>
            Hur ska man annars förstå att det temporära jobbskatteavdraget
            för 2021 först ska betalas ut till midsommar 2022? Var detta det
            bästa man kunde åstadkomma? Då blir det ju ingen synlig drivkraft
            till arbete och ingen konsumtionsstimulans under hela 2021 med
            de 5 miljarderna.
          </note>
          <note>
            Och hur är det med sänkningen av arbetsgivaravgiften för unga?
            Vi kristdemokrater har ett annat förslag som vi tror är mycket
            mer kraftfullt, nämligen att rikta det hela till dem som har blivit
            arbetslösa under pandemin och ta bort arbetsgivaravgiften för
            dem. Detta vill vi ska införas med retroaktivitet. Regeringen
            lägger i stället fram förslaget om sänkt arbets ­ givaravgift
            för unga, men det träder inte i kraft förrän den 1 april, ett
            halvår efter att budgeten läggs fram. Detta är inget skämt, utan
            det är den faktiska politiken.
          </note>
          <note>
            Frågan är: Är finansministern nöjd med det sätt på vilket några
            av hennes största reformer nu genomförs?
          </note>
          <note type="speaker">
            Anf. 95 Finansminister MAGDALENA ANDERSSON (S) replik:
          </note>
          <note>
            Fru talman! Jag uppskattar Jakob Forssmeds intresse för den interna
            budgetprocessen i Regeringskansliet och hur vi samarbetar med
            Centerpartiet och Liberalerna. Det är säkert intressant att reflektera
            kring detta på det sätt som Jakob Forssmed gör.
          </note>
          <note>
            Det har varit en bra process. Vi har haft ett väldigt gott samarbete,
            och jag tycker också att slutprodukten har blivit en produkt som
            kommer att gagna Sverige och hjälpa till att föra Sverige genom
            krisen.
          </note>
          <note>
            De omfattande investeringar vi gör kommer att passa väldigt bra
            när vi nu också får en tuffare ekonomisk utveckling, och detsamma
            gäller de pengar vi tillför till kommuner och regioner för att
            säkerställa verksamhet genom krisen – helt annorlunda än när Kristdemokraterna
            satt i regerings - ställning under finanskrisen, då kommuner och
            regioner inte ens fick täck ­ ning för det skattebortfall de hade.
            Då fick kommunerna stora ekonomiska problem. Det behöver inte
            bli så under den här krisen. Vi ger också trygg ­ het till de
            löntagare som blir av med jobben, och vi har också konsum ­ tionsstimulanser
            som kommer att kunna stötta den ekonomiska återhämt ­ ningen.
          </note>
          <note>
            Jakob Forssmed kan fortsätta att analysera processen. Det har
            varit en bra process, men framför allt är det en produkt som är
            bra för det här landet.
          </note>
          <note>
            Jag hade gärna sett att Centerpartiets förslag om ingångsavdrag
            hade varit verkningsfullt här och nu. Det hade passat väldigt
            bra i den här ekonomiska krisen om det nu inte hade stoppats av
            Jakob Forssmed och hans partikamrater. Det har många drag av den
            arbetsgivaravgiftssänkning för ungdomar som vi nu går fram med
            i stället, men det hade varit mycket bättre om Kristdemokraterna
            inte hade tryckt så som de gjorde på knappen i våras. Det hade
            varit bra för Sveriges ungdomar.
          </note>
          <note type="speaker">
            Anf. 96 JAKOB FORSSMED (KD) replik:
          </note>
          <note>
            Fru talman! Det förvånar mig inte att finansministern tycker
            att processen har varit bra. Något annat vore överraskande. Problemet
            är att det inte bara är era interna processer som vi har intresse
            för. Vi har även intresse för hur dessa reformer kommer på plats
            i verkligheten.
          </note>
          <note>
            Jag förstår att finansministern inte älskar dessa reformer. Hon
            har motarbetat dem under många år. Hon har dömt ut dem som verkningslösa,
            inte minst sänkningen av ungdomsarbetsgivaravgiften, som nu blir
            verklighet.
          </note>
          <note>
            Men med det sagt: När man ändå ska genomföra dem, varför då inte
            göra det på allra bästa sätt? Vi vet ju att det är fullt möjligt
            att genomföra arbetsgivaravgiftssänkningen med retroaktivitet.
            Det föreslog regeringen så sent som i våras. Det är inte så att
            beredningen måste vara färdig för att man ska kunna göra det med
            retroaktivitet. Då skulle dessa reformer kunna få effekt här och
            nu i stället för i april.
          </note>
          <note type="speaker">
            Anf. 97 Finansminister MAGDALENA ANDERSSON (S):
          </note>
          <note>
            Fru talman! Frågan blir lite märklig mot bakgrund av att just
            Jakob Forssmed här i riksdagens kammare har tryckt på knappen
            på ett sådant sätt att man har stoppat en liknande reform som
            hade varit väldigt bra att ha här och nu. Det är ju på grund av
            Jakob Forssmed som vi lägger fram detta förslag. Hade det inte
            varit för Jakob Forssmed hade vi redan haft ett ingångsavdrag
            som hade underlättat för personer som är nya på arbetsmarknaden.
            Mot den bakgrunden måste jag säga att frågan är något märkligt
            ställd.
          </note>
          <note type="speaker">
            Anf. 98 NIKLAS WYKMAN (M):
          </note>
          <note>
            Fru talman! Vi lever i en mycket prövande tid. Tankarna finns
            hos de familjer som har drabbats av sjukdomen men också hos alla
            de människor som har drabbats av sjukdomens konsekvenser. För
            många handlar det om arbetslöshet. För många handlar det om oro.
            Tankarna finns hos de företag som har slitit hårt för att klara
            av sysselsättning och den egna försörjningen under krisen men
            också givetvis hos alla de familjer och företagare som känner
            en stor oro inför framtiden.
          </note>
          <note>
            Det går tyvärr inte att säga något annat än att det är befogat
            att känna oro. Coronakrisen är allvarlig för hälsan, ekonomin
            och hela vårt samhälle. Det ljus och det hopp som går att tända
            är att vi gemensamt, med all den kraft vi tillsammans kan uppbåda,
            ska se till att framtiden blir bättre och att vi tar oss ur det
            mörker som nu råder.
          </note>
          <note>
            Men det är mörkt, inte bara för att det är november utan också
            för att sjukdomen är allvarlig och för att den Löfven-Tegnell-strategi
            som Sverige har använt sig av inte har gett några goda resultat.
          </note>
          <note>
            Här och nu är det självklart att vi behöver tillföra resurser
            till sjukvården. Vi behöver uppmuntra och stödja de människor
            som jobbar i omsorgen och som jobbar på våra sjukhus och på våra
            vårdcentraler så att vi tillsammans , med så lite negativ påverkan
            som möjligt på vår hälsa , kan ta oss igenom situationen.
          </note>
          <note>
            Det är lika uppenbart att vi behöver rikta stöd till och stötta
            de företag som finns. Det behöver bland annat ske genom lättnader,
            subventioner, krisstöd och paket på paket som vi beslutar om i
            denna kammare. Moderaterna står bakom varje sådant och har drivit
            på för att många av dem ska komma på plats och kunna bli verklighet.
            Men detta är också en utmaning för var och en av oss. Det handlar
            om att möta sjukdomen och hindra smittspridningen och om att se
            till att de företag som vi vill ska finnas i morgon också klarar
            av dagen genom att vi handlar och helt enkelt utnyttjar de tjänster
            som står till förfogande på den lokala marknaden.
          </note>
          <note>
            Skattepolitiken, som vi diskuterar nu, är en del. Den är absolut
            inte alla delar, men den är en viktig del i att stötta samhället
            genom denna kris. Det handlar om olika typer av lättnader som
            gör att hushåll och företag bättre kan ta sig igenom den vardag
            som nu råder.
          </note>
          <note>
            Men skattepolitiken handlar också om att skapa de långsiktigt
            goda förutsättningarna. På många sätt kan det kännas lite tomt
            eller innehålls ­ löst, fru talman, att tala om dem just nu. Mycket
            fokus, energi och engage ­ mang behöver ju ligga på den akuta
            situationen. Men en viktig del i en kris är att kunna tända ett
            ljus av hopp om en bättre morgondag. Skattepolitiken är en viktig
            del i detta när det gäller att skapa bättre förutsättningar för
            att fler människor ska ha ett jobb att gå till, för att skapa
            bättre förutsätt ­ ningar för ett hållbart klimat och för att
            skapa bättre förutsättningar för att fler företag ska kunna starta
            och växa i vårt land, så att vi får de skatteintäkter som behövs
            för sjukvård, polis och annat som vi ska klara av gemensamt.
          </note>
          <note>
            Fru talman! Om det i nuläget inom den ekonomiska politiken handlar
            om att rädda så många jobb som möjligt handlar den långsiktiga
            utmaning ­ en om att skapa förutsättningar för så många fler arbetstillfällen
            som möjligt.
          </note>
          <note>
            Samhället, Sverige, är hårt plågat av brister i integrationen
            och av en kriminalitet som har blivit mycket grov och som har
            ätit sig in i vardagen för var och en av oss. Det är nog få av
            oss som inte längre tänker på risken att bli utsatt för våld eller
            rån eller på annat sätt känner en oro i vardagen.
          </note>
          <note>
            Allt det här – integrationsproblematiken och kriminalitetsproblematiken
            – behöver givetvis adresseras med politik inom de områdena. Det
            handlar om att få en stramare migrationspolitik på plats. Det
            handlar om att få fler poliser på plats. Det handlar om att få
            en skola på plats som klarar av att förmedla det svenska språket
            och goda kunskaper och om en rad andra åtgärder för att stävja
            de mycket allvarliga problem som Sverige har.
          </note>
          <note>
            Men det handlar också om en grundläggande sak i samhället, om
            ett fundament för att Sverige återigen ska kunna bli ett bra land.
            Det handlar om att skapa möjlighet till jobb, egen försörjning
            och framtidstro för de människor som just nu inte känner någon
            sådan över huvud taget. Det handlar om att politiken kraftfullt
            håller fast vid arbetslinjen och ställer krav på människor så
            att vi orkar hoppas och tro på de människor som har tappat tron
            på sig själva. Bara med jobb och arbetsgemenskap finns det en
            långsiktig och varaktig möjlighet att pressa tillbaka integrationsproblem,
            utanförskapsproblematik och rekrytering till olika typer av kriminell
            verksamhet, i värsta fall grovt kriminella gäng.
          </note>
          <note>
            Skattepolitiken har en stor betydelse för att understödja en
            arbetslinje och för att understödja att arbetstillfällen kan växa
            fram och bli fler i Sverige. Det är därför Moderaterna inte bara
            i skattepolitiken utan i hela den ekonomiska politiken har sitt
            huvudsakliga fokus på att stärka arbetslinjen och skapa förutsättningar
            för fler jobb.
          </note>
          <note>
            I den budget som vi diskuterar i dag tar detta sig främst uttryck
            genom att vi föreslår ett utbyggt jobbskatteavdrag, så att alla
            jobb lönar sig med ungefär 500 kronor mer i månaden. Då blir det
            fler som går till jobbet, fru talman. Då växer fler arbetstillfällen
            fram. Då blir fler jobb lönsamma, och varje jobb blir mer lönsamt.
            Det är en rimlig prioritering i en tid då vi behöver värna varje
            jobb och varje arbetad timme.
          </note>
          <note>
            Vår nästa viktiga prioritering i budgeten handlar om att skapa
            förutsättningar för att fler jobb ska kunna växa fram. Det sker
            givetvis genom att fler människor står till arbetsmarknadens förfogande.
            Men det sker också genom att det finns bättre möjligheter att
            investera i företag i Sverige och fler som vill göra det. Därför
            gör vi en stor satsning på att sänka bolagsskatten, så att Sverige
            blir ett av de länder som det blir mest attraktivt att investera
            i.
          </note>
          <note>
            Det handlar inte om att skapa goda förutsättningar för dem som
            redan har pengar, utan det handlar också om att skapa förutsättningar
            så att fler människor kan tjäna pengar genom ett arbete och en
            lön. Vi måste se till att Sverige återigen blir ett tryggt och
            attraktivt land att investera i.
          </note>
          <note>
            Det handlar inte bara om att skapa sammanhållning genom arbets
            ­ tillfällen, utan det handlar också om att skapa sammanhållning
            geografiskt och över generationsgränser. Vi ska bygga en känsla
            av att vi i Sverige åter är ett land som tar oss an våra gemensamma
            problem tillsammans och löser dem och också bygger en bättre framtid
            tillsammans. Där handlar det också om att den där känslan finns,
            att det är ett vi. Därför ser vi till att landets pensionärer
            sammantaget får ungefär 500 kronor mer i månaden att röra sig
            med. De har byggt landet och förtjänar det. Vi föreslår en skattesänkning
            för landets pensionärer som är fyra gånger så stor som re ­ geringens
            och dess stödpartiers.
          </note>
          <note>
            Vi ser den ökade spricka som finns geografiskt i Sverige. Det
            har blivit svårare och dyrare att leva utanför storstäderna, och
            en viktig del i detta handlar om skatten på drivmedel. Därför
            föreslår vi sänkt skatt på bensin och diesel med 1 krona per liter
            så att det blir billigare och mer möjligt att leva och vara verksam
            i hela landet.
          </note>
          <note>
            Fru talman! För att sammanfatta är vårt budgetalternativ ett
            förslag för full sysselsättning, för framväxt av fler arbetstillfällen
            och för ett land som håller ihop genom en tydlig arbetslinje men
            också ett land som håller ihop geografiskt och över generationsgränser.
            Därför prioriterar vi en fyra gånger så hög skattesänkning för
            pensionärer och sänkt skatt på bensin och diesel så att man kan
            leva och verka i hela landet.
          </note>
          <note type="speaker">
            Anf. 99 ERIC WESTROTH (SD):
          </note>
          <note>
            Fru talman! Så var vi inne i skattedebatten mitt under en pågående
            pan ­ demi. Det är en svår tid vi har bakom oss och även framför
            oss, och skatte ­ politiken behöver hjälpa samhället på vägen.
          </note>
          <note>
            Vi har länge kunnat ta för givet att beskattningsunderlagen i
            samhället finns där, vilket har präglat samhällsdebatten och skattepolitiken.
            Men plötsligt glider det oväntade in på scenen i form av en pandemi.
          </note>
          <note>
            Detta är en tid då det naturligtvis är begripligt att regeringen
            söker ökade ekonomiska grepp för att rädda ekonomin, men det är
            generellt sett ett problematiskt angreppssätt att höja skatterna
            och belasta ett just nu vikande beskattningsunderlag. Kombinationen
            kan bli högst problematisk för hela samhällsekonomin på sikt,
            och formeln väntas inte vara långsiktigt hållbar. På många områden
            planerar regeringen höjda skatter. Vissa av dem kan vara tillfälligt
            motiverade medan andra är mindre motiverade.
          </note>
          <note>
            Fru talman! När det gäller beskattningen av arbete försöker regeringen
            ge stimulans till arbete bland ungdomar genom särskilda skattesänkningar
            baserat på åldersfrekvens. Detta är sedan tidigare beprövat under
            olika namn, men alla med samma tvivelaktiga resultat. Åldersbestämda
            skatte ­ sänkningar är generellt sett en tveksam metod även om
            yrkeserfarenheten av naturliga orsaker är mindre hos unga personer
            än hos äldre.
          </note>
          <note>
            Sverigedemokraterna budgeterar i stället för en generell sänkning
            av den allmänna löneavgiften, vilket träffar hela arbetsmarknaden
            och väntas ge en betydligt starkare effekt på sysselsättningen
            än en begränsad åldersbaserad reduktion.
          </note>
          <note>
            Fru talman! Regeringen aviserar dessutom försämrade skattevillkor
            för bilförmån. Det är kanske lätt hänt om man ser bilen som en
            lyxartikel för dem som behöver den i sitt arbete. Förslaget syftar
            till att förbättra miljön, men för många är bilen helt enkelt
            en nödvändig förutsättning för att bo och arbeta på olika platser.
            Dessa personer kommer inte att kunna ställa undan bilen utan behöver
            fortsätta att köra sin bil i arbetet. Men det blir med en större
            skattebörda, vilket kan förta lönsamheten i vissa verksam ­ heter,
            och det minskar även köpkraften och efterfrågan i ekonomin när
            den redan är försvagad.
          </note>
          <note>
            Fru talman! När det gäller investeringar och beskattning är det
            viktigt att det för dessa finns långsiktighet och stabila förutsättningar.
            Risken är att det annars skapar en osäker signal till investerare,
            vilket vi inte behöver i dessa tider. Det kan bli lite som man
            har hanterat skatten på investeringssparkonton och kapitalförsäkringar,
            där man inte har hållit fast vid långsiktiga skattevillkor utan
            plötsligt höjt skatten på de populära sparform ­ erna.
          </note>
          <note>
            Sverigedemokraterna föreslår i stället en permanent sänkning
            och ett återställande av skatten på sparformerna ISK och kapitalförsäkring.
            Vi ger i stället hushållen långsiktiga villkor för investeringar
            i företag, vilket ett sparande i aktier och fonder faktiskt är.
          </note>
          <note>
            Fru talman! Regeringen aviserar dessutom en höjd skatt på energi,
            vilket drabbar ekonomin på bred front när det gäller hushållens
            efterfrågan och företagens kostnader. Bland annat kommer jordbrukare
            och skogsbrukare, som redan har skattenackdelar i den internationella
            konkurrensen, att få ytterligare skattehöjningar.
          </note>
          <note>
            Regeringen slår också hårt mot transporter. Förvisso erbjuder
            regering ­ en nu en pausad bnp-indexering av bränsleskatten, den
            så kallade över - indexeringen. Det skulle kunna tyda på en viss
            insikt, även om den pausas på grund av en ökad reduktionsplikt,
            vilket höjer grundpriset på bränslet. Men den vanliga KPI-indexeringen
            av bränslebeskattningen slår fortfaran ­ de igenom, så sammantaget
            blir det fortfarande en höjning av bränsleskat ­ ten, om än en
            lite mindre.
          </note>
          <note>
            Som om inte detta vore nog förstärker man också bonus–malus-systemets
            straffskattedel och inför fler trängselskatter, vilket slår tydligt
            mot vanliga bilister. Sverigedemokraterna vill avskaffa bonus–malus-systemet
            då vi anser att det missgynnar dem som inte har de ekonomiska,
            familjemässiga eller geografiska förutsättningarna att köpa en
            ny elbil. Vi ser för övrigt positivt på den ökande andelen elbilar
            i Sveriges fordonsflotta, men vi anser att den skulle fortgå även
            utan kraftiga subventioner. Även nyare och renare diesel- och
            bensindrivna fordon skulle kunna bidra till minskade utsläpp.
            I stället riskerar nu Sveriges fordonsflotta med fossildrivna
            fordon att bli äldre och därigenom inte bidra till detta alls.
          </note>
          <note>
            Vi vill dessutom pausa uttaget av trängselskatter under första
            halvåret 2021, inte bara för att vi tycker att trängselskatter
            är en dålig idé utan framför allt för att det i den eskalerande
            pandemin skulle minska trängseln och smittspridningen i kollektivtrafiken
            och minska smittorisken för dem som inte har något annat alternativ
            för att ta sig till jobbet.
          </note>
          <note>
            Hushållen kommer också som grädde på moset att få fler skattehöjningar
            framöver, nu inte bara på flygresor, elektronik och plastpåsar
            utan även på kaffemuggar, matlådor, kläder och skor. Sverigedemokraterna
            menar att detta sammantaget är fel väg att gå. Vi menar dessutom
            att tidpunkten för införandet av dessa skattepålagor förmodligen
            inte kunde ha varit sämre. I stället vore det strategiskt bättre
            att stimulera ekonomin genom bland annat skattesänkningar för
            hushåll och företag, särskilt i tider då samhällsekonomin och
            efterfrågan viker.
          </note>
          <note>
            Att regeringen belastar företag och hushåll med flera skattehöjningar
            samtidigt som man är villig att lägga stora summor på migration
            och skicka mångmiljardbelopp i bistånd till i många fall tveksamma
            och korrupta länder och regeringar är en ekvation som jag tror
            att många med mig har svårt att förstå.
          </note>
          <note type="speaker">
            Anf. 100 HELENA VILHELMSSON (C):
          </note>
          <note>
            Fru talman! Jag roade mig med att titta på förra årets anföranden
            i skatterundan under den stora budgetdebatten, där vi debatterar
            skattefrågor. Då nämnde jag den tekniska utvecklingen och med
            vilken hast den framskridit, med start från några generationer
            bakåt, från min släkt. Jag konstaterade att varje generation befinner
            sig mitt i en era av förändring och teknisk utveckling och att
            det med snabb förändring också följer ökade krav på förmåga att
            anpassa sig.
          </note>
          <note>
            Aldrig kunde jag väl ana då att vår förmåga att anpassa oss skulle
            testas några månader efter detta på ett sätt som aldrig tidigare
            skett. Den tekniska utvecklingen har i mångt och mycket tagit
            oss igenom pandemin. Vi jobbar hemifrån som aldrig förr. Men jag
            vill i detta sammanhang passa på att säga att de yrkesgrupper
            som inte kan stanna hemma är de som räddat oss, bokstavligen,
            under denna pandemi. Det är personal inom offentlig sektor och
            inte minst personal inom vård och omsorg. Jag känner värme och
            ödmjukhet inför det arbete som ni gör.
          </note>
          <note>
            Fru talman! Alla förutsägelser om den kommande ekonomiska utvecklingen
            är i dagsläget, precis som de varit sedan i våras, mycket osäkra.
            Pandemin och de åtgärder som vidtas mot den har skapat en nedgång
            i ekonomin, vars dimensioner inte kan beskrivas som annat än historiska.
            Samtidigt som det för vissa branscher och företag går rätt så
            bra är det för andra närmast nattsvart.
          </note>
          <note>
            I dessa tider är det både svårt och utmanande att planera en
            statsbudget. Vilken buffert måste vi ha för att hantera akuta
            åtgärder? På vilket sätt genomför vi reformer för att säkra återuppbyggnaden
            av Sverige och ekonomin, det vill säga hur får vi hjulen att rulla
            för våra företag igen?
          </note>
          <note>
            Centerpartiet menar att vi behöver ha en beredskap på både kort
            och lång sikt. Därför är det bra att Centerpartiet nu är med och
            lägger fram en statsbudget där vi sänker skatterna med över 25
            miljarder kronor för medborgare och företag. Inkomstskatterna
            sänks med 13 miljarder kronor. Det blir mer pengar kvar i plånboken
            för låg- och medelinkomsttagare för att ta sig igenom denna pandemi.
          </note>
          <note>
            Fru talman! Parallellt med hanteringen av de ekonomiska konsekvenserna
            av pandemin är det avgörande för svensk konkurrenskraft på lång
            sikt att vi kan fokusera på att stärka förutsättningarna för företagande
            och jobb genom sänkt inkomstskatt, sänkta arbetsgivaravgifter
            och sänkt skatt för företag som investerar. Jag kommer att fokusera
            något mer på en del av dessa reformer.
          </note>
          <note>
            Kostnaden för att anställa måste bli lägre. Under den pågående
            pandemin har det skett en tillfällig sänkning av arbetsgivaravgifterna.
            Det är glädjande att konstatera att vi nu är fler igen i denna
            kammare som ser behovet och vikten av att sänka arbetsgivaravgifter.
            Det har bland annat lett till förslag om att ett företags första
            anställda ska få större nedsättning av arbetsgivaravgifter än
            hittills.
          </note>
          <note>
            Pandemin har slagit hårt mot branscher där många unga hittills
            har fått sitt första jobb, nämligen restaurang- och besöksnäringen.
            I dessa bran ­ scher jobbar också en större andel kvinnor. I budgeten
            för nästa år sänks arbetsgivaravgifterna för unga med 7 ½ miljard
            kronor.
          </note>
          <note>
            Fru talman! Det måste vara möjligt att leva och bo i hela landet.
            Nu sänks skatten för boende i glesbygd. Människor på landsbygden
            betalar alldeles för hög skatt i jämförelse med människor i andra
            delar av Sverige. Det är ett inbyggt strukturellt problem efter
            många års centraliseringspolitik. Trots det får människor på landsbygden
            ofta sämre offentlig service och sämre sjukvård. Det är en orättvisa
            som vi inte kan acceptera. För Centerpartiet är detta ett viktigt
            första steg bland flera för att utjämna skatteklyftan mellan stad
            och land.
          </note>
          <note>
            Nästa år införs ett skatteavdrag på investeringar samtidigt som
            bolagsskatten sänks med 5 miljarder kronor genom ändringar i reglerna
            för ränteavdrag, delvis för att justera tidigare felaktiga skatteuttag.
            Därtill förändras avdraget för forskning och utveckling, och expertskatten
            sänks. Detta tillsammans med sänkta kostnader för små och medelstora
            företag är bra exempel på hur vi parallellt med hanteringen av
            den pågående krisen behöver göra offensiva förändringar som stärker
            företagens konkurrenskraft.
          </note>
          <note>
            Fru talman! Slutligen är det för mig som centerpartist glädjande
            att vi kan fortsätta utveckla och utvidga rutavdraget. Det var
            bland annat Cen ­ terpartiets riksdagsledamot Annika Qarlsson
            som från början var med och drev förslaget om ett rutavdrag här
            i riksdagen. Sedan det infördes 2007 har Centerpartiet drivit
            på för att fortsätta utveckla det på olika sätt. Antalet och olika
            former av välfärdstjänster är mycket större i andra länder. Vi
            menar att antalet välfärdstjänster måste öka även i Sverige. Där
            finns det många nya jobb att hämta. Nu höjs taket för rutavdraget
            från 50 000 kronor till 75 000 kronor per person år 2021. Samtidigt
            utvidgas rutavdraget till att gälla nya tjänster, exempelvis vissa
            tvätteritjänster, möblering och enk ­ lare tillsyn av en bostad.
          </note>
          <note type="speaker">
            Anf. 101 NIKLAS WYKMAN (M) replik:
          </note>
          <note>
            Fru talman! Företagare runt om i landet är oroade, och vissa
            är förtvivlade, över den situation som råder med kris och lågkonjunktur
            till följd av pandemin och i viss mån en misslyckad Löfven–Tegnell-modell
            för att hantera de problem som Sverige har. Men de är också oroade
            och förtvivlade över att de ser en återgång till en skattepolitik
            som rådde i Sverige när Sverige gick som sämst, åtminstone i modern
            tid. Detta är, fru talman, Centerpartiet högst medskyldiga till.
          </note>
          <note>
            Det som jag vill fråga Helena Vilhelmsson om är hur hon ser på
            utvecklingen i skattesystemet, som med sådan precision slår mot
            små företag runt om i Sverige som kämpar för sin överlevnad. Det
            handlar om plastpåseskatt, särskild skatt på kläder, särskild
            skatt på skor, särskild skatt på takeawaykaffe och särskild skatt
            på hämtmat. Det ska alltså införas en rad olika punktskatter som
            kommer att drabba hushåll och familjer runt om i hela Sverige.
            Det kommer alldeles särskilt hårt att drabba små företag som försöker
            kämpa för att finnas kvar ute i landsbygden för att tillgängliggöra
            service för människor som bor utanför storstäderna. Det är företag
            som har det allra tuffast att konkurrera med näthandel och moderna
            postorderföretag. Där har Helena Vilhelmsson och regeringen öppnat
            upp för punktskatt efter punktskatt som slår mot företag och butiker
            som vill finnas kvar utan ­ för storstäderna och som kämpar med
            ett litet kundunderlag och små marginaler. Där har Centerpartiet
            redan infört en rad olika skatter, till exempel punktskatter vid
            köp av en brödrost, en dator eller en kyl. Det ska införas ännu
            fler sådana skatter på kläder och skor.
          </note>
          <note>
            Helena Vilhelmsson ! H ur kan detta underlätta för handlare att
            vara kvar runt om i hela landet?
          </note>
          <note type="speaker">
            Anf. 102 HELENA VILHELMSSON (C) replik:
          </note>
          <note>
            Fru talman! Jag tackar Niklas Wykman för detta. Jag delar hans
            oro över vart utvecklingen är på väg.
          </note>
          <note>
            Niklas Wykman nämner många olika saker. Det som han inte nämner
            är de lättnader som faktiskt har införts för företag. Det är lättnader
            som har införts under pandemin och konstanta lättnader i fråga
            om beskattning som ingår i denna budget.
          </note>
          <note>
            Plastpåseskatten är mest en skatt för konsumenter. Jag är lite
            tveksam till den massiva kritiken från Moderaterna mot just pla
            st påseskatten. Om det är någon skatt som ändå har ändrat konsumenternas
            beteende, vilket delvis är tanken med skatter, är det pla st påseskatten.
          </note>
          <note>
            Niklas Wykman nämnde kemikalieskatten, vilken ska utvärderas.
            Han nämnde textilskatten, skatten på kläder och skor. Där finns
            det inte någon färdig proposition än. Frågan har varit ute på
            remiss. Det finns företag, bland annat i skobranschen, som har
            lämnat remissynpunkter som vi naturligtvis ska ta hänsyn till.
            Men de instämmer faktiskt till viss del i att det faktiskt behövs
            ett sådant styrmedel. Om det är någonting som kan gynna svensk
            produktion av till exempel kläder, textilier och ull är det att
            det blir lönsammare att köpa svenska kläder och inte sådana som
            innehåller kemikalier.
          </note>
          <note type="speaker">
            Anf. 103 NIKLAS WYKMAN (M) replik:
          </note>
          <note>
            Fru talman! Det är svårt för människor som bor på landsbygden
            och som vill ha kvar de företag och den handel som finns utanför
            storstäderna att förstå varför Centerpartiet tycker att det är
            bra med en skatt som gör det dyrare att köpa ett kylskåp eller
            en brödrost och som gör det 7 kronor dyrare att köpa en påse i
            butiken när man har varit och handlat. Varför tycker Centerpartiet
            att det är bra att en kopp kaffe som man köper ska beläggas med
            5 kronor i skatt, att en takeawaylunch ska beskattas med 7 kronor
            eller att det ska införas en skatt på kläder och skor?
          </note>
          <note>
            Det är mycket svårt för de handlare som finns runt om i landet
            att förstå vad det är som är företagsvänligt med denna typ av
            politik.
          </note>
          <note>
            Ändå är detta inte Centerpartiets största angrepp på landsbygden.
            I den här budgeten säger Centern nej till Moderaternas förslag
            att sänka skatten på bensin och diesel med 1 krona litern. Centerpartiet
            driver igenom höjningar i bonus–malus-systemet som gör att exempelvis
            en hantverkare ute på landsbygden som behöver köpa en ny pickup
            till sitt rörmokeri ska betala ytterligare 5 000 kronor i skatt
            varje år. Hur kan det vara bra för arbetet med att hela Sverige
            ska leva, Helena Vilhelmsson?
          </note>
          <note>
            I den budget som Helena Vilhelmsson står bakom försämrar man
            för den som har tjänstebil. Hur kan det vara bra för de personer
            som har jobb och ska sälja saker runt om i hela landet att det
            blir 600–800 kronor dyrare i månaden att ha bil? Hur kan det vara
            bra för landsbygden att attackera bilen, Helena Vilhelmsson? Hur
            kan det vara bra för arbetet med att hela Sverige ska leva när
            ni säger nej till 1 kronas sänkt skatt på bensin och diesel, Helena
            Vilhelmsson? Hur kan det vara bra för arbetet med att hela Sverige
            ska leva när man gör det dyrare att ha bil för alla de familjer
            runt om i vårt land som är beroende av bilen för att kunna transportera
            sig, Helena Vilhelmsson?
          </note>
          <note type="speaker">
            Anf. 104 HELENA VILHELMSSON (C) replik:
          </note>
          <note>
            Fru talman! Hur kan det ur ett landsbygdsperspektiv och ur ett
            miljöperspektiv vara försvarbart att generellt sänka miljöskatten
            på bränsle när cirka 49 procent av antalet körda mil utförs i
            de tre storstäderna och deras närhet, Niklas Wykman? Hur kan det
            inte vara bättre att se till att träffsäkra skattelättnader når
            dem vi talar om i det här replikskiftet, nämligen boende på landsbygden?
            Avdraget för boende i glesbygd är nog trots allt det mest träffsäkra
            vi har sett när det gäller skattelättnader hittills. Hur kan du
            försvara en skattesänkning på bränsle som inte i första hand gynnar
            landsbygdsbor, Niklas Wykman?
          </note>
          <note type="speaker">
            Anf. 105 TONY HADDOU (V):
          </note>
          <note>
            Fru talman! Det är mycket vi är oeniga om – det har vi hört här
            i debatten – men en sak tycker jag att vi borde kunna enas om
            i Sveriges riksdag, och det är att inget barn i Sverige ska gå
            hungrigt. Inget barn ska behöva gå till sängs hungrigt eller oroa
            sig över morgondagen.
          </note>
          <note>
            Man hade ju önskat att regeringen skulle ha något slags insikt
            om att det alltid är de redan utsatta, de mest sårbara, som drabbas
            värst när krisen kommer. För barnfamiljer med försörjningsstöd
            handlar det om en ekonomi som ansträngts ännu hårdare och långt
            över det möjliga. Vi ser föräldrar och familjer som under året
            har slitit hårt för att deras barn ska få mat på bordet och som
            fått vända på varenda krona för att ekonomin på något sätt ska
            gå ihop.
          </note>
          <note>
            Vi har samtidigt en akut bostadskris, och människor har fortsatt
            blivit bostadslösa – mitt under krisen. Det handlar om barn som
            snabbt fått packa en väska och lämna sin trygghet. De har fått
            följa med föräldrarna till närmaste socialkontor för att försöka
            få tak över huvudet, med ovisshet och ingen aning om hur långt
            det blir till skolan eller ens hur morgondagen ser ut. Så ser
            de sociala och ekonomiska klyftorna ut i Sverige: Medan vanligt
            folk blivit arbetslösa och fått välja mellan att kunna äta eller
            betala hyran har vi miljonärer som blivit miljardärer under en
            global kris. Vi har alltså de som lever på överflöd av kapital,
            och så har vi de som lever på marginalen.
          </note>
          <note>
            Att den här regeringen, med Socialdemokraterna i spetsen, prioriterar
            de rika i stället för att ta tag i de växande klyftorna är ingenting
            nytt. Redan innan krisen, i förra årets budget, valde regeringen
            att lägga miljardbelopp på olika avdrag och skattesänkningar för
            de rikaste, och på den linjen tycks de fortsätta. Det är en välbekant
            och skadlig linje som efter decennier av skattesänkningar, nedskärningar
            i välfärden, privatiseringar, marknads - liberala lekstugor och
            utförsäljningar av våra hem har gett oss ökade klass - klyftor,
            en välfärd på svältkost och ett samhälle som inte är nog rustat
            att hantera kriser. Är det något det här året har visat oss är
            det hur skört livet är och hur viktigt ett robust och förberett
            samhälle är, men trots det fort - sätter regeringen på samma nyliberala
            linje i stället för att säkra välfärdens långsiktiga finansiering
            eller ta tag i de växande klyftorna.
          </note>
          <note>
            Vi har hört regeringen och stödpartierna i debatten i dag. Vi
            har hört den mest storslagna retorik, men tyvärr stämmer den inte
            överens med hur verkligheten ser ut. Vi befinner oss nämligen
            i en djup samhällskris där våra grannar förlorar jobbet, inte
            klarar av att betala hyran och möter ännu en nedskärning i området.
            Det är en kris där de mest sårbara och sköra återigen lämnas på
            efterkälken, där sjuka utförsäkras och allt fler inte kan leva
            på sin ersättning eller inkomst. Det är de som får betala priset
            för den här politiken.
          </note>
          <note>
            Fru talman! När regeringen prioriterar de rika framför att ta
            tag i de växande klyftorna väljer Vänsterpartiet en annan väg.
            Vi presenterar omfattande och nödvändiga satsningar på välfärden
            och ett reformerat skattesystem i syfte att öka jämlikheten. Vi
            vill omfördela och utjämna de ekonomiska klyftorna; det är det
            viktigaste uppdraget vi kan utföra här i riksdagen. Det är så
            vi bygger ett starkare samhälle som klarar av att ta hand om de
            mest utsatta och sårbara – oavsett om det är kris eller inte.
          </note>
          <note>
            Därför föreslår vi en ökad beskattning av dem med allra högst
            inkomster, på kapital och förmögenheter, och vi lägger om den
            ekonomiska politiken så att de rikaste får betala mer och subventioneras
            mindre. Vi måste nämligen bygga ut och rusta upp välfärden tillsammans.
            Vi måste höja närvaron av personal inom sjukvård och äldreomsorg
            samt på vårdcentraler.
          </note>
          <note>
            Det är också dags att välfärdsarbetarna får de villkor de förtjänar.
            För vad är ett välfärdsland utan personal inom välfärden? Och
            vad är ens väl ­ färd om inte rätten till vård, utbildning och
            tryggt arbete med anständiga villkor? Jag tror knappast att det
            är miljardärerna, vd:ar eller rika aktie ­ ägare som kommer att
            rädda oss ur krisen, utan faktum är att det är väl ­ färdsarbetare.
            Det är vårdpersonalen, busschaufförer och alla andra som varje
            dag kämpar och ställer upp för att bära upp det här samhället.
            Det är alla dem det handlar om – de som står i frontlinjen mot
            coronaviruset. Det är där riktiga satsningar borde göras, och
            det är där arbetsvillkoren måste stärkas.
          </note>
          <note>
            Kostnaden kan kapitalägarna och rikisarna gott stå för , för
            det är just de som sitter på mycket kapital och förmögenheter
            som i decennier har fått stå i rampljuset för politiska beslut
            och den förda ekonomiska politiken. De har fått slopade eller
            minskade skatter på förmögenheter, arv, fastighe ­ ter, kapitalinkomster
            samt det ena jobbskatteavdraget efter det andra – och ännu fler
            bidrag. Jag skulle ändå säga att Sverige är ett skatteparadis
            för deras del.
          </note>
          <note>
            Samtidigt har fackförbund och löntagare konsekvent försvagats
            på en alltmer liberaliserad arbetsmarknad, och trygghetssystemen
            har urholkats. Sammantaget har allt detta bidragit till ökade
            klassklyftor. I decennier har sänkta skatter för de rikaste motiverats
            med att det skulle skapa jobb, men det enda vi har fått är just
            nedskärningar i vård, skola och omsorg och en ekonomisk elit som
            drar ifrån snabbare än någonsin förr och lämnar samhället bakom
            sig.
          </note>
          <note>
            Fru talman! Det är dags att de rika börjar bidra. Det är dags
            att vi som samhälle ser efter varandra och stärker våra trygghetssystem
            och socialförsäkringar, att vi agerar solidariskt och att vi hjälper
            den som står längst ned på trappstegen. Hur kan man se fler anledningar
            att prioritera de redan rika när människor fryser under broarna
            och i en global pandemi hamnar i ännu mer utsatta och sårbara
            situationer?
          </note>
          <note>
            För oss i Vänsterpartiet är målsättningen att öka jämlikheten
            i samhället. För oss är det självklart att satsa på den generella
            välfärden, minska de ekonomiska klyftorna och prioritera de ekonomiskt
            utsatta. Det är det viktigaste uppdraget vi kan utföra här i riksdagen.
            För det krävs en kraftfull fördelningspolitik som är riktad mot
            de grupper som har de största behoven.
          </note>
          <note type="speaker">
            Anf. 106 HAMPUS HAGMAN (KD):
          </note>
          <note>
            Fru talman! För en liten stund sedan debatterade finansutskottets
            ledamöter här i kammaren – en debatt som handlade om vad staten
            borde prioritera och inte, vilka utgifter som borde bli större
            och vilka utgifter som borde bli mindre. Låt oss inte glömma att
            det aldrig hade varit möjligt att ha den debatten om det inte
            vore för alla skattebetalare runt om i Sverige.
          </note>
          <note>
            Det är dessa skattebetalare som pengarna tillhör. Det innebär
            att vi politiker måste vara varsamma med hur pengarna används
            och prioritera rätt saker, men det innebär också att sänkta skatter
            är ett mål i sig. Det är ett mål att människor får behålla så
            mycket som möjligt av de pengar som de själva tjänat ihop. Det
            är att ett mål att företagare får lägga så mycket som möjligt
            av sina pengar på att utveckla företaget och anställa fler.
          </note>
          <note>
            Sänkta skatter ökar också tillväxten. Det skapar fler jobb, och
            skattesänkningar som stimulerar till fler arbetade timmar leder
            också till att kommunernas ekonomi stärks långsiktigt. Det som
            är mest betydelsefullt för att kommuner och landsting ska kunna
            upprätthålla och utveckla välfärden är skatteunderlagets utveckling.
            Att antalet arbetade timmar ökar är därför helt avgörande för
            välfärden.
          </note>
          <note>
            Under Kristdemokraternas och Alliansens tid vid regeringsmakten
            stärktes välfärden. Det syns bland annat på hur skattekraften,
            det vill säga skatteunderlaget per invånare, utvecklades under
            den här tiden. Under dessa åtta år växte skattekraften från 162
            600 kronor till 185 800 kronor, räknat i 2014 års fasta priser.
            Den ekonomiska politik och välfärdspolitik som fördes med Kristdemokraterna
            och Alliansen i regeringsställning innebar att resurserna till
            skola, sjukvård och omsorg ökade med över 100 miljarder kronor
            i fasta priser. Att öka tillväxten genom sänkta skatter och förbättrade
            förutsättningar för företag lönar sig för oss alla.
          </note>
          <note>
            Fru talman! Vårt samhälle står nu inför stora utmaningar. På
            grund av den pågående pandemin har problemen vi hade i vården
            och på arbetsmarknaden fördjupats. Köerna förlängs, och arbetslösheten
            ökar.
          </note>
          <note>
            För att möta detta har regeringen lanserat ett återstartspaket
            med gröna investeringar, resurstillskott till välfärden och trygghet
            i omställning. En del av dessa satsningar är utan tvekan både
            bra och nödvändiga, men något saknas. Det märkliga är att en del
            av det som saknas inte saknas i den politik som bedrivs utan i
            kommunikationen. Oftast är det ju så att kommunikationen låter
            bättre än vad politiken är, men här är det faktiskt tvärtom. Regeringen
            gör nämligen skattesänkningar, och även om jag har synpunk ­ ter
            på hur de är utformade välkomnar jag att de åtminstone finns med
            i budgeten. Men det är nästan som att finansministern skäms över
            den politik hon bedriver när hon utesluter dessa delar ur sin
            kommunikation.
          </note>
          <note>
            Fru talman! Jag inledde mitt anförande med att konstatera att
            skattesänkningar är ett mål i sig. Det är dock självklart också
            så att skatter är nödvändiga i ett samhälle, åtminstone i det
            samhälle vi vill ha. Skatter finansierar vården och äldreomsorgen.
            Skatter finansierar försvaret. Skatter finansierar skolan. Skatter
            finansierar rättssystemet. Detta är bara några saker som kan nämnas.
          </note>
          <note>
            Det gör att vi behöver fundera på vilka skatter som är viktigast
            att sänka. För oss kristdemokrater är utgångspunkten att systemet
            ska gynna sådant som är gott i samhället, som arbete och företagande,
            sparande, gemenskap och givande. Det är också mot detta som vi
            kristdemokrater riktar våra skattesänkningar. Den som arbetar
            eller har arbetat får med vårt budgetförslag en skattesänkning.
            Vi höjer brytpunkten för statlig skatt. Vi sänker skatterna för
            föreningar. Vi höjer gåvoskatteavdraget.
          </note>
          <note>
            För den som har en genomsnittlig inkomst sänks skatten med 200
            kronor i månaden. Detta ökar drivkrafterna att arbeta, och det
            kommer att vara oerhört viktigt när Sverige ska resa sig ur den
            ekonomiska kris som pandemin lett till.
          </note>
          <note>
            Den höjda brytpunkten för statlig skatt gör det mer lönsamt att
            vidareutbilda sig, till exempel till specialistsjuksköterska.
            Den gör det mer lönsamt att bli chef inom äldreomsorgen. Färre
            ska betala statlig skatt, och de som gör det ska betala mindre.
            Marginaleffekterna i skattesystemet måste minska.
          </note>
          <note>
            Fru talman! Föreningslivet bidrar med mycket som är gott i vårt
            samhälle. Här lär vi oss att lyssna på andra. Här lär vi oss att
            kompromissa. Vi lär oss om medmänsklighet. Vi lär oss om grunderna
            i demokratin. Kristdemokraterna vill förenkla för föreningslivet,
            inte minst genom sänkta skatter. Genom sänkta skatter ges föreningar
            möjlighet att fokusera mer av sin tid och energi på kärnverksamheten,
            och det vinner vi alla på.
          </note>
          <note>
            Därför tar vi bland annat bort reklamskatten för ideella föreningar.
            Under 2019 betalade ideella föreningar ungefär 60 miljoner kronor
            i reklamskatt. Detta är pengar som skulle kunnat användas till
            att utveckla och stärka föreningsverksamheten i stället för att
            försvinna i skatt.
          </note>
          <note>
            Givetvis, fru talman, utökar vi också skattereduktionen för gåvor.
            Gåvoskatteavdraget, som det ofta kallas, innebär att den som skänker
            pengar till godkända organisationer som arbetar inom det sociala
            området eller med forskning får en skattereduktion med upp till
            1 500 kronor årligen. Detta behöver utvecklas. Vi kristdemokrater
            vill dubbla gåvoskatteavdra ­ get, och vi vill också göra det
            möjligt för fler typer av organisationer att inkluderas i systemet.
          </note>
          <note>
            Avslutningsvis, fru talman, vill jag säga att vår skattepolitik
            utgår från människors rätt att behålla så mycket som möjligt av
            de pengar de själva tjänat ihop, samtidigt som vi på ett effektivt
            sätt stärker incitamenten att arbeta och därmed säkrar skatteintäkter
            till den gemensamma välfärden. Vi vet att människor behöver varandra
            och blir starkare tillsammans. Därför prioriterar vi också skattesänkningar
            som underlättar för mer gemenskap i samhället.
          </note>
          <note type="speaker">
            Anf. 107 JÖRGEN HELLMAN (S):
          </note>
          <note>
            Fru talman! Kultur, rättsväsen, allmänna bidrag till kommunerna,
            studiestöd och arbetsmarknad är några av de 27 utgiftsområden
            som vi i dag beslutar om och som kommer att få en budget på över
            1 158 miljarder kronor nästa år. Det är en hisnande summa.
          </note>
          <note>
            Det ska finansieras av skatter och avgifter. Självklart kommer
            jag att fokusera på skatter, men vi ska inte glömma vad detta
            finansierar. Det finansierar en historiskt stor satsning på välfärden,
            på grön teknik, på arbetsmarknads- och näringspolitik samt på
            rättsväsen och försvar.
          </note>
          <note>
            Men, fru talman, vi måste ha med oss några saker i debatten.
            Den pågående pandemin är mycket allvarlig. Alla talare har tagit
            upp den allvarliga situationen i vårt land. Den pågående pandemin
            påverkar verkligen medborgarna, samhället och föreningslivet.
          </note>
          <note>
            Vi måste dock ha med oss att vi tack vare Sveriges starka offentliga
            finanser kunnat genomföra ett historiskt krispaket under 2020.
            Vi har också de ekonomiska muskler som krävs för att göra den
            historiska reformbudget som ska beslutas om i dag. Det är nu vi
            ska genomföra en kraftfull återstart av svensk ekonomi med satsningar
            på häpnadsväckande 105 miljarder kronor.
          </note>
          <note>
            Den styrka vi har skapat genom sjunkande statsskuld och ordning
            i finanserna behövs nu. Socialdemokraterna är trygghetspartiet
            som värnar om ordning och reda i statsfinanserna. Det har vi alltid
            gjort; det är så vi har fått stabilitet i vårt land.
          </note>
          <note>
            Vi är väl rustade för framtiden jämfört med många andra EU-länder
            med svag välfärd och ihålig beskattning. Den svenska statsskulden
            är bara hälften så stor som den genomsnittliga skulden i euroländerna.
            Många finansministrar är nog avundsjuka på Magdalena Andersson,
            som har bättre förutsättningar att hantera covid-19:s ekonomiska
            och sociala effekter.
          </note>
          <note>
            En annan sak som vi måste ha med oss i debatten är att vi har
            ett gammalt skattesystem. Det är över 30 år nu. Vi var inte med
            i EU när vi beslutade om det tidigare skattesystemet, och vi är
            mer en del av den globalise ­ rade världen och mer integrerade
            i Europa än när skattereformen beslutades.
          </note>
          <note>
            Vi kan alla konstatera att en översyn av skattesystemet har försenats
            beroende på covid-19. Jag hoppas nu att en översyn av skattesystemet
            startas.
          </note>
          <note>
            En annan sak som vi måste ha med oss är att vi får vissa skatteförutsättningar
            av EU. Det är olika direktiv som beslutas på skatteområdet, och
            globala organ som OECD kräver mycket svensk aktivitet. Men vi
            socialdemokrater välkomnar arbetet i OECD och EU för att motverka
            bland annat skattefusk och skatteundandragande.
          </note>
          <note>
            Som någon av de tidigare talarna sa finns det i budgeten skatteförändringar
            på ungefär 30 miljarder.
          </note>
          <note>
            Fru talman! Beslutet i dag är det sista beslutet som innebär
            att den tidigare, borgerliga regeringens straffskatt på ålderspensionärer
            försvinner. Det blir ingen skillnad i skatt på arbete och ålderspension
            från 2023, och vi fattar beslutet i dag. Förutom att vi nu tar
            det sista beslutet om straffskatten på pensionärerna är skatteförändringarna
            i budgeten ganska stora. Jag ska ta några axplock.
          </note>
          <note>
            Den så kallade uppskovsräntan för uppskjuten skatt på vinst vid
            bostadsförsäljning tas bort nästa år. Både befintliga och nya
            uppskov omfattas.
          </note>
          <note>
            Sänkt skatt på förvärvsinkomst inkluderar även a-kassa och sjukförsäkring.
            Det är en del av den gröna skatteväxlingen, som kostar 8,5 miljarder
            i budgeten. Det blir en tillfällig skattereduktion på arbetsinkomster
            till följd av pandemin. Skattereduktionen ska rikta sig till personer
            med låga inkomster och vara helt utfasad vid arbetsinkomster som
            uppgår till högst 50 000 kronor. Dessa två skatteförändringar
            har de som har vanliga löner nytta av.
          </note>
          <note>
            Vi kommer också, som någon tidigare talare sagt, att tillfälligt
            sänka arbetsgivaravgiften för 19–23-åringar. Den sänks för att
            motverka pandemins negativa följder och för ungas möjligheter
            på arbetsmarknaden. Det införs också en utvidgning av nedsättning
            av arbetsgivaravgifter vid anställning från en till två anställda.
          </note>
          <note>
            En bra satsning i budgeten är också skattereduktionen på investeringar
            samt ytterligare förstärkt nedsättning av arbetsgivaravgifter
            för forskning och utveckling. Utökad befrielse från energiskatt
            för egenproducerad el och kortare karenstid vid avställning av
            husbilar finns också med i budgeten.
          </note>
          <note>
            Fru talman! Finanssektorn kommer att bidra med en ökad skatt
            på 5 miljarder 2022 och med 1 miljard ytterligare 2023, detta
            med hänsyn till samhällskostnader som kan uppkomma i händelse
            av en finanskris. Vi ska komma ihåg att finanssektorn gjorde stora
            vinster på den förändrade bolagsskatten som infördes och på det
            nya företagsskattesystemet.
          </note>
          <note>
            Fru talman! Pausad bnp-indexering av drivmedel är några enstaka
            ord men en väldigt hög kostnad i budgeten. Det kommer att kosta
            940 miljoner enligt prognosen, så våra beslut påverkar verkligen
            storheterna i budgeten.
          </note>
          <note>
            Det är inte bara skattehöjningar och -sänkningar i budgeten.
            Vi har också skapat nya system. Ett exempel är att det införs
            en skattereduktion, ett grönt avdrag, för privatpersoner som installerar
            grön teknik.
          </note>
          <note>
            Detta, fru talman, var ett axplock av de förändringar som finns
            med i budgeten.
          </note>
          <note>
            Fru talman! Jag yrkar bifall till utskottets förslag i betänkandet
            om statens budget. Det är ett historiskt beslut med 105 miljarder
            i satsningar och en återstart av ekonomin.
          </note>
          <note>
            Jag vill också tacka Centerpartiet, Miljöpartiet och Liberalerna
            för ett gott samarbete när det gäller budgetpropositionen för
            2021. Som ordföran ­ de i skatteutskottet gläds jag åt budgeten
            på utgiftsområde 3 Skatt, tull och exekution, som får hela 12,4
            miljarder. Men det ska vi ju debattera nästa vecka när detta utgiftsområde
            ska beslutas om.
          </note>
          <note type="speaker">
            Anf. 108 NIKLAS WYKMAN (M) replik:
          </note>
          <note>
            Fru talman! Jörgen Hellman! Som oppositionspolitiker skulle jag
            vilja säga att regeringen har varit lat, men regeringen har inte
            varit lat. Den har ju fullkomligt sprutat ur sig skatteförslag.
            Det finns väldigt många skatte ­ förslag i den här budgeten. Det
            har dessutom aviserats många andra skatte ­ förslag – hotats eller
            lovats beroende på hur man ser på det.
          </note>
          <note>
            Problemet, Jörgen Hellman, är inte att det är många skatteförslag,
            utan problemet är väl huruvida skatteförslagen leder till något
            bra eller dåligt.
          </note>
          <note>
            Moderaternas budget är väldigt tydlig. Vi sänker skatten på jobb
            med tonvikt på låga och medelhöga inkomster, så att vi kan bryta
            utanförskap och se till att fler människor kommer i arbete. Vi
            sänker bolagsskatten, så att det blir möjligt med fler investeringar
            och fler jobb, alltså ett tydligt jobbfokus. Vi sänker skatten
            på pensioner och vi sänker skatten på drivmedel, så att vi håller
            ihop Sverige geografiskt och över generationer.
          </note>
          <note>
            Mina frågor till Jörgen Hellman är: På vilket sätt anser Jörgen
            Hellman att den samlade massan av alla skatteförslag som återfinns
            i den budget som Jörgen Hellman står bakom är bra för Sverige?
            På vilket sätt anser Jörgen Hellman att den samlade massan av
            alla dessa skatteförslag underlättar för jobb och företag?
          </note>
          <note>
            Fru talman! Har Jörgen Hellman en siffra på hur många fler jobb
            som skapas av de här skatteförslagen?
          </note>
          <note type="speaker">
            Anf. 109 JÖRGEN HELLMAN (S) replik:
          </note>
          <note>
            Fru talman! Först vill jag säga att de här replikskiftena verkligen
            påverkar samhällsdebatten. Vi hade ett replikskifte för ett år
            sedan om Moderaternas budgetalternativ, som innehöll minskade
            löner och hyreshöjningar med 50 procent. Det var ingen realistisk
            budget att jämföra med. Detta har ni tagit bort i detta budgetalternativ,
            så nu kan man jämföra politiken. Det är väldigt positivt.
          </note>
          <note>
            När det gäller Niklas Wykmans frågor pågår det en förändring
            i världen. Vi behöver förbättra klimatet. Med den gröna omställningen
            växlar vi så att det blir dyrare med vissa produkter och man får
            lägre skatt på lön, till exempel i områden som inte är så tätbefolkade.
            Det är klart att vi skapar en del incitament för att till exempel
            övergå till grön teknik genom att göra det dyrare att producera
            sådant som lortar ned och billigare att producera sådant som inte
            lortar ned. Incitamentet att folk får något mer pengar i plånboken
            är en bra drivkraft för att skapa jobb och företagande. Men grunden
            för vår politik beskrev Magdalena Andersson ganska målande – att
            om vi ska skapa fler företag och mer tillväxt måste vi utbilda
            befolkningen mer. Då har de 140 000 fler utbildningsplatserna
            stor betydelse för kommande jobb. De måste ju finansieras med
            någonting, och de finansieras med skatter.
          </note>
          <note type="speaker">
            Anf. 110 NIKLAS WYKMAN (M) replik:
          </note>
          <note>
            Fru talman! Det gläder mig att Jörgen Hellman säger att det är
            bra för jobb och företagande när människor får behålla mer i plånboken.
            Det är ett bra klargörande från socialdemokratin efter att arbetsmarknadsministern
            så sent som i förrgår kallade en skattesänkning för människor
            som jobbar och pensionärer för en käftsmäll. Den typen av språkbruk
            passar inte när människor får behålla mer av de pengar som de
            själva har arbetat ihop.
          </note>
          <note>
            Jörgen Hellman redogör för alla de skatteförändringar som finns,
            men Jörgen Hellman kan inte redogöra för vilka samhällsekonomiska
            effekter de har. Det, fru talman, är alltså en konsekvens av att
            man har en januariöverenskommelse som bygger på att jämka olika
            partipolitiska önskelistor i stället för att se till Sveriges
            bästa och lösa Sveriges problem.
          </note>
          <note>
            Troligtvis har alla dessa skatteförändringar antingen små positiva
            eller negativa, svårt att säga, effekter på den samlade ekonomin.
            Det är väldigt mycket mer regler, krångel, specialregler och subventioner
            för olika grupper, men det ger mycket liten effekt på de samhällsproblem
            Sverige har med låg tillväxt, hög arbetslöshet, kriminalitet och
            otrygghet. Det är partipolitiska önskelistor som har jämkats ihop.
            Ingen har ställt sig frågan: Är detta bra för Sverige?
          </note>
          <note>
            Är det ändå inte möjligt, Jörgen Hellman, att få ett erkännande
            för att Moderaterna nu föreslår en fyra gånger större skattesänkning
            för landets pensionärer än regeringen? Med Moderaternas förslag
            kommer en pensio - när sammantaget att få 500 kronor mer i plånboken
            nästa år. Varför säger ni nej till vår skattesänkning för Sveriges
            pensionärer?
          </note>
          <note type="speaker">
            Anf. 111 JÖRGEN HELLMAN (S) replik:
          </note>
          <note>
            Fru talman! Det är ganska magstarkt av Moderaterna att ta upp
            den tråden eftersom de införde den straffskatt för pensionärer
            som vi nu mödosamt lyckas fasa ut efter fyra fem år. Det sista
            beslutet tas i dag.
          </note>
          <note>
            Jag är mer bekymrad över Moderaternas politik när det gäller
            till exempel en arbetslös industribagare. Om han tjänade 30 000
            förlorar han med ert förslag 1 900 spänn i a-kassa första månaden,
            inklusive att ni inte ställer upp på vår skattereduktion. De kommande
            två tre månaderna förlorar han 2 600 kronor. Ni har liksom plockat
            ut en grupp som verkligen drabbas av er politik, vilket är synd.
          </note>
          <note>
            Förrförra gången vi stod här föreslog ni 26 miljarder i minskade
            skat ­ ter. Året efter var det 32 miljarder, och nu har ni maxat
            det med 37 miljar ­ der. Långsiktigt ska ju dessa skattesänkningar
            finansieras, och jag tror inte att Niklas Wykmans beskrivning
            av hur ni ser på jobbskatteavdrag kontra pensionärernas skatter
            i era kalkyler kommer att hålla. Ni har ju inte tagit med hyreshöjningar
            och löner. Det blir nog mer sifferbingo än budgetalter ­ nativ.
            Detta återstår dock att se.
          </note>
          <note type="speaker">
            Anf. 112 TONY HADDOU (V) replik:
          </note>
          <note>
            Fru talman! De växande klyftorna är ett av de största hoten just
            nu och ett av våra största samhällsproblem, men det är inget som
            denna regering direkt bemöter.
          </note>
          <note>
            Jörgen Hellman refererade i det förra replikskiftet mycket till
            förra årets budget, till Moderaterna och så vidare. Jag ska därför
            slå in på det spåret.
          </note>
          <note>
            I förra årets budget, innan coronakrisen, frågade jag Socialdemokraterna
            om välfärdsarbetarna. Det var också då Socialdemokraterna prioriterade
            historiska skattesänkningar för de rika, precis som de gör nu
            när den ekonomiska situationen för kommunerna är som svårast och
            under krisen ansträngts ännu mer.
          </note>
          <note>
            Tillskotten regeringen ger är givetvis välkomna. Men kommunerna
            kan inte rusta upp sig på längre sikt, och vi möter och kommer
            att möta nedskärningar i välfärden. Man kommer att skära ned på
            personalstyrka och inte ha möjlighet att anställa för att det
            är osäkert. Färre ska göra sam ­ ma jobb inom välfärden samtidigt
            som behoven ökar och fler utförsäkras under den globala pandemin.
          </note>
          <note>
            Hur ska välfärdsarbetarna klara sig, Jörgen Hellman?
          </note>
          <note type="speaker">
            Anf. 113 JÖRGEN HELLMAN (S) replik:
          </note>
          <note>
            Fru talman! Vi delar nog mycket av analysen av problemen i samhället,
            och vi samverkade ju om budgeten förra mandatperioden.
          </note>
          <note>
            I denna budget har regeringen tillfört ungefär tre gånger så
            mycket pengar som kommunerna kommer att förlora i inkomst på grund
            av färre arbetade timmar. Kortsiktigt räddar regeringen och dagens
            beslut alltså kommun- och regionsektorns ekonomi.
          </note>
          <note>
            Tony Haddou lyfter viktiga, långsiktiga frågor. Vi ser ett samhälle
            där landsbygden har hög skattesats och låg service och vice versa
            i kranskommunerna till de största städerna. Vi ser hur de ekonomiska
            klyftorna ökar i kommun- och regionsektorn och att vi på ett helt
            annat sätt behöver trygga finansieringen av välfärden. Vi ser
            revorna i äldreomsorgen; pandemin har verkligen visat dem. Med
            tanke på att demografin ändras är det mycket viktigt att komma
            igång med en skatteöversyn för att se hur offentlig sektor ska
            kunna finansieras långsiktigt hållbart.
          </note>
          <note type="speaker">
            Anf. 114 TONY HADDOU (V) replik:
          </note>
          <note>
            Fru talman! Som oppositionsledamot tycker jag att det är lite
            besväran ­ de att Socialdemokraterna ser problemen men inte löser
            dem. Det handlar om här och nu.
          </note>
          <note>
            Välfärdsarbetarna ska få det de förtjänar, nämligen fler kollegor
            och anständiga villkor. De ska kunna komma hem utan stress, kunna
            planera familjeliv och känna sig tillräckliga. Vi har historiska
            sjuktal bland välfärdsarbetarna, också bland dem i frontlinjen
            mot coronaviruset. En del av dem blir till och med utförsäkrade
            under pandemin.
          </note>
          <note>
            Här har Socialdemokraterna mycket att göra.
          </note>
          <note>
            Ni har chansen att säkra välfärden på lång sikt, men ni tar inte
            den chansen. Ni vågar inte ens röra kapitalinkomsterna. Ni vågar
            er inte på en omfördelning i samhället. I stället blir bidragen
            till de rika fler. Det handlar om pengar som välfärdsarbetarna
            behöver i sin verksamhet. De behöver fler kollegor.
          </note>
          <note>
            Dagens socialdemokrati tycker uppenbarligen att det är okej att
            underbetalda kvinnor sliter ut sig i välfärden medan välbeställda
            män får skattesänkningar. Det är denna politik ni bedriver.
          </note>
          <note>
            Jag vill säga till Socialdemokraterna att vi behöver en ekonomi
            som funkar för alla, inte bara de rikaste 10 procenten. Det är
            bara att beklaga att ni inte tar chansen att säkra välfärdens
            långsiktiga finansiering.
          </note>
          <note type="speaker">
            Anf. 115 JÖRGEN HELLMAN (S) replik:
          </note>
          <note>
            Fru talman! Dels har vi säkrat välfärden det kommande året genom
            de stabila satsningar som görs på kommuner och regioner. Dels
            gör vi utbildningssatsningar som förhoppningsvis kommer att leda
            till fler arbetade timmar, vilket kommer att finansiera kommuner
            och regioner.
          </note>
          <note>
            Vi måste också se över skattesystem och kommunala utjämnings
            ­ system för att långsiktigt finansiera kommuner och regioner.
          </note>
          <note>
            Jag förstår Tony Haddous argumentation, för Vänsterpartiet får
            70 miljarder mer i inkomster genom sina förslag att höja alla
            skatter ordentligt. Jag kan konstatera att inget av dessa förslag
            överensstämmer med Moderaternas skattepolitiska förslag. Vänsterpartiet
            och Moderaterna står alltså mycket långt ifrån varandra, och vi
            står väl någonstans i mitten.
          </note>
          <note type="speaker">
            Anf. 116 HAMPUS HAGMAN (KD) replik:
          </note>
          <note>
            Fru talman! Civilsamhället gör stora insatser i vårt samhälle.
            Det har inte minst blivit tydligt nu under pandemin. Organisationer
            anordnar ring ­ linjer för att uppmuntra ensamma äldre. Man anordnar
            fritidsaktiviteter för barn. Man delar ut matlådor till hårt arbetande
            vårdpersonal. Jag och mitt parti har en enorm respekt för de människor
            som lägger tid, engagemang och pengar på detta.
          </note>
          <note>
            Det är viktigt för oss att gynna den ideella sektorn även skattemässigt.
            Gåvoskatteavdraget återinfördes tack vare oss och Moderaterna.
            Detta är bra, särskilt nu, med tanke på att det finns en oro inom
            den ideella sektorn över att en del av finansieringen kommer att
            minska när människor som brukar ge hamnar i en svårare ekonomisk
            situation på grund av pandemin.
          </note>
          <note>
            Vi vill utöka möjligheten till gåvoskatteavdrag. Vi vill att
            fler typer av organisationer ska omfattas av det. Vi vill att
            den undre beloppsgränsen för varje enskild gåva ska sänkas. Vi
            minskar även skattebördan för dessa organisationer på fler sätt,
            vilket har nämnts tidigare, bland annat genom att ta bort reklamskatten
            för ideella föreningar och genom att utöka möjligheten till sänkta
            arbetsgivaravgifter för funktionärer, så att fler organisationer
            omfattas av den möjligheten.
          </note>
          <note>
            Min fråga till Jörgen Hellman är: Varför har inte regeringen
            prioriterat civilsamhället högre i budgetpropositionen för 2021?
            Jag ställer frågan särskilt med tanke på det ansträngda läge som
            coronapandemin skapat.
          </note>
          <note type="speaker">
            Anf. 117 JÖRGEN HELLMAN (S) replik:
          </note>
          <note>
            Fru talman! Jag tror att vi har samma analys av föreningslivets
            vikt i vårt samhälle. Jag såg för många år sedan när jag var kommunalråd
            hur mycket det betydde. När det hände mindre katastrofer i kommunen
            såg jag vad den välorganiserade kyrkan betydde för samtal och
            så vidare. Vi är alldeles överens om vikten av föreningsverksamheten
            i vårt land. En annan sak, som vi inte har utvecklat så mycket
            i vårt land men som vi borde utveckla, är kooperativ som stöder
            lokalsamhället.
          </note>
          <note>
            Jag fick frågan varför vi inte vill ha fler avdrag. Nej, vi ska
            väl med tiden i stället försöka få bort lite fler avdrag. Vi ska
            göra skattesystemet enklare. Vi ser det inte som en rimlig väg
            att införa fler undantag. Snarare bör diskussionen gälla hur vi
            ska minska löneskatten men även minska mängden avdragssystem.
            Då blir det ett mer transparent skattesystem.
          </note>
          <note>
            Reklamskatten har vi tagit steg efter steg för att minska. Det
            är en av de saker som sakta men säkert fasas ut. Det har tagit
            många år, men sakta men säkert gör man det.
          </note>
          <note>
            Hampus Hagman tar till ganska stora ord om sin skattepolitik.
            Men när man räknar på densamma blir resultatet att det som föreslås
            är att de 20 procent som har de högsta inkomsterna ska få ungefär
            50 procent av utrymmet i tillskotten, medan de 10 procent som
            har de lägsta inkomsterna ska få väldigt lite. Ni har svårt att
            hjälpa dem som har ekonomiska problem i samhället, Hampus Hagman.
            Det kanske ni skulle använda er skattepolitik till i stället.
          </note>
          <note type="speaker">
            Anf. 118 HAMPUS HAGMAN (KD) replik:
          </note>
          <note>
            Fru talman! Min fråga var varför regeringen inte har prioriterat
            civil ­ samhället högre i budgetpropositionen för 2021. Min fråga
            gällde inte vad Socialdemokraterna egentligen tycker om gåvoskatteavdraget.
            Jag vet att Socialdemokraterna i grund och botten är emot gåvoskatteavdraget.
            Jag beklagar det. Jag beklagar att man tog bort det avdraget 2016.
            Det skapade stora problem för civilsamhället. Jag beklagar också
            att arbetet med att ta bort reklamskatten inte har gått i hamn
            än. Men frågan gällde inget av detta. Frågan var vad regeringen
            gör för civilsamhället i budgetpropositio ­ nen.
          </note>
          <note>
            Vi har lagt fram en mängd förslag om vad regeringen skulle kunna
            göra och vad staten borde göra för civilsamhället. Vi skjuter
            till en halv miljard extra i särskilt stöd för civilsamhället
            med anledning av pandemin. Vi har i samband med alla de extra
            ändringsbudgetar som lagts fram under året särskilt lyft fram
            behovet av stöd till civilsamhället. Men det här har inte varit
            prioriterat för regeringen. Vi har tjatat om behovet, men gehöret
            har varit dåligt. Regeringen har svarat med tillskjutningar av
            medel till kultur och idrott. Det är i och för sig bra, men stödet
            till det breda civilsamhället har fått stå tillbaka. Det beklagar
            jag.
          </note>
          <note type="speaker">
            Anf. 119 JÖRGEN HELLMAN (S) replik:
          </note>
          <note>
            Fru talman! Detta är en skatterunda i budgetdiskussionen som
            vi har. Det som Hampus Hagman tar upp handlar inte så mycket om
            skatter. Därför besvarade jag inte den frågan.
          </note>
          <note>
            I och med den rådande pandemin diskuterar naturligtvis regeringen
            internt och med samarbetspartierna hur man ska stödja kultursektorn,
            fritidssektorn och allt det här. Det är klart att man steg för
            steg kommer att försöka hjälpa de här sektorerna. Att få generella
            reformer på plats var naturligtvis en prioritering när pandemin
            började. Sedan blev det några in ­ nischade reformer för olika
            branscher. Vi kommer framöver naturligtvis att diskutera hur kultursektorn
            och fritidssektorn har påverkats av pande ­ min och vad de behöver
            för hjälp. Men det är mer på utgiftssidan än på skattesidan, som
            vi diskuterar i dag.
          </note>
          <note type="speaker">
            Anf. 120 GULAN AVCI (L):
          </note>
          <note>
            Fru talman! I dag gör jag debut i kammarens talarstol som ledamot
            i skatteutskottet. Jag erkänner att jag hade önskat kunna göra
            denna debut i en annan tid, när vi inte hade att hantera en pandemi
            som drabbat både Sverige och resten av världen.
          </note>
          <note>
            Många talare före mig har på olika sätt framhållit att vi fortfarande
            lever i en prövande tid. Jag kan inte annat än hålla med om det.
            Pandemin är långt ifrån över. Den lilla andningspaus som vi fick
            under sommaren var bara tillfällig, för den senaste tiden har
            smittspridningen återigen tagit fart. Antalet personer som är
            inlagda på sjukhus runt om i vårt land är nästan uppe på samma
            nivåer som i våras. Läget är mycket allvarligt. Många människor
            har mist livet. Många anhöriga har inte kunnat ta farväl av sina
            nära och kära. Våra äldre har återigen isolerats för att skyddas
            mot smittan.
          </note>
          <note>
            Fru talman! Ska vi ta oss ur den här krisen måste hela samhället
            åter - igen kraftsamla för att tillsammans trycka tillbaka den
            uppåtgående smitt ­ spridningskurvan. Först då kan vi upphäva
            de mycket långtgående restrik ­ tioner som trädde i kraft i veckan
            och som återigen drabbar redan mycket hårt drabbade branscher
            och företag.
          </note>
          <note>
            De beslut som vi har att fatta i dag är inte bara viktiga. De
            är nödvändiga för omstarten av Sverige och för att vi ska kunna
            kicka igång vår ekonomi, som tagit mycket stor skada i spåren
            av pandemin. Många företag har gått i konkurs. Varslen har varit
            skyhöga. Arbetslösheten är på historiskt höga nivåer. Tillåter
            vi arbetslösheten att bita sig fast kommer det att drabba vår
            gemensamma välfärd.
          </note>
          <note>
            Hittills har tolv krispaket tagits fram. Men vi måste vara beredda
            på att fler kommer att behövas tas fram. Liberalerna kommer även
            fortsatt att ta ansvar för att minska de skadeverkningar som pandemin
            orsakat.
          </note>
          <note>
            Fru talman! För oss liberaler har fokus vid sidan av att självklart
            bekämpa smittspridningen varit att rädda företag från att gå i
            konkurs, att skydda jobben och att se till att inte fler människor
            hamnar i arbetslöshet.
          </note>
          <note>
            Vi har drivit på för att få på plats korttidspermitteringssystemet
            , som skyddar över en halv miljon jobb och förhindrar att fler
            blir arbetslösa.
          </note>
          <note>
            Vi har drivit igenom paket för både omställnings- och omsättningsstöd
            till krisande företag för att de ska kunna klara sig igenom denna
            mycket svåra kris.
          </note>
          <note>
            Vi har sänkt arbetsgivaravgifterna och stärkt socialförsäkringssystemen
            för de grupper som av olika anledningar behöver den trygghet det
            innebär under pandemin. Vi har både gett generella stöd till kommuner
            och regioner och gjort riktade insatser för sjuk- och äldreomsorgen
            samt vidtagit många andra kraftfulla åtgärder under pandemin.
          </note>
          <note>
            Nu tar vi ytterligare steg för fler satsningar som är nödvändiga
            för omstarten av samhället och för att Sverige snabbare ska ta
            sig ur den lågkonjunktur vi befinner oss i, även om det sistnämnda
            kommer att ta mycket lång tid.
          </note>
          <note>
            Fru talman! Vi stärker företagens villkor och konkurrenskraft.
            Vi gör satsningar för att minska integrationsskulden , som i decennier
            tillåtits att växa medan politiken vänt dagens utsatta områden
            och de människor som bor i dessa områden ryggen.
          </note>
          <note>
            Vi sänker arbetsgivaravgifterna för unga, den grupp som drabbats
            värst av alla under krisen, och vi sänker skatterna för personer
            med låga inkomster. Vi kommer att fortsätta att utveckla rutreformen
            så att inte minst fler kvinnor och fler utrikesfödda kvinnor kan
            ha ett arbete att gå till efter pandemin.
          </note>
          <note>
            Fru talman! Fastän många länder just nu är nedsläckta kommer
            Sverige även efter krisen att verka i en globaliserad ekonomi,
            och våra företag kommer även fortsatt att verka på konkurrensutsatta
            marknader. Ska de kunna klara av att konkurrera på lika villkor,
            ska människor från andra länder vilja komma hit och bidra med
            sina kompetenser, så måste det vara attraktivt och lönsamt att
            vilja komma till just Sverige.
          </note>
          <note>
            Då krävs det strukturreformer och skattelättnader för företagen.
            Tack vare Liberalerna har vi på ett framgångsrikt sätt i förhandlingarna
            nu sett till att till exempel bolagsskatten sänks när ett nytt
            avdrag för investeringar införs samtidigt som vi förändrar regeln
            för koncernbidragsspärren för näringslivet. Dessa förändringar
            är nödvändiga om företagen ska kunna ställa om, bli mer klimatsmarta
            och möta de utmaningar som arbetsmarknaden står inför, inte minst
            vad gäller digitaliseringen.
          </note>
          <note>
            Utöver detta utvidgar vi FoU-avdraget , som innebär att företag
            som anställer personer som arbetar med forskning och utveckling
            får en rejäl nedsättning av arbetsgivaravgiften. Vi förlänger
            skattelättnaderna för utländska experter, forskare och andra viktiga
            nyckelpersoner från tre till fem år och gör därmed Sverige till
            ett mer attraktivt land att vilja komma till och bidra med sina
            expertkunskaper.
          </note>
          <note>
            Fru talman! Grunden för ett välmående välfärdsland byggs genom
            bildning och utbildning. Det finns inga klassresor eller integrationsresor
            som är så viktiga som de som görs med skolan, som är en murbräcka
            mot segregation, utanförskap och fattigdom. Därför satsar vi nu
            stort också på skolan för att ge alla barn en bra utbildning.
            Men vi investerar också i vuxnas möjlighet till omställning och
            kompetensutveckling för att de ska kun ­ na komma tillbaka till
            ett nytt jobb när de väl getts den möjlighet som erbjuds under
            krisen.
          </note>
          <note>
            Fru talman! Jag vill avsluta mitt anförande med att tacka alla
            dem som varje dag under de snart nio månaderna har gått till jobbet
            och gjort och som fortfarande gör otroligt viktiga insatser för
            att vår välfärd ska kunna fungera även under krisen.
          </note>
          <note>
            Jag vill tacka all personal , inte minst inom sjukvården och
            äldreomsorgen , som sedan mars månad har stått längst fram vid
            frontlinjen i kampen för att rädda liv.
          </note>
          <note>
            Jag vill tacka all personal inom skolan, förskolan och fritidsverksamheterna
            runt om i landet som har tagit hand om våra barn och gett dem
            en meningsfull tillvaro och hjälpt elever att fortsätta med sin
            kunskapsinlärning.
          </note>
          <note>
            Tack till alla företagare och entreprenörer och alla andra som
            gör Sverige till ett bättre land !
          </note>
          <note>
            Pandemin är långt ifrån över, och vi behöver göra mer. Vi behöver
            förlänga en del av de stöd som finns i dag. Vi kommer att behöva
            ta fram fler krispaket för att underlätta för och hjälpa näringslivet
            att ta sig igenom krisen. Detta arbete kommer Liberalerna även
            fortsatt att ta ansvar för samtidigt som vi självklart fortsätter
            att med kraft se till att minska smittspridningen i samhället.
          </note>
          <note>
            Med detta yrkar jag bifall till utskottets förslag i betänkandet.
          </note>
          <note type="speaker">
            Anf. 121 TONY HADDOU (V) replik:
          </note>
          <note>
            Fru talman! Jag får inleda med att välkomna Gulan Avci till skatteutskottet
            och den här debatten.
          </note>
          <note>
            Hos L iberalerna får ändå de friska och välbetalda det bäst.
            Klyftorna ökar i Sverige. Liberalerna verkar inte vilja göra någonting
            åt inkomst ­ fördelningen över huvud taget. Vi ser en ojämlikhet
            som växer och biter sig fast i Sverige.
          </note>
          <note>
            Sedan mitten av 80-talet har den ekonomiska ojämlikheten ökat
            mest i Sverige bland OECD-länderna. Fortsätter vi så här kommer
            inkomstfördelningen att vara mer ojämlik än USA:s om bara 15–20
            år.
          </note>
          <note>
            Är det vad Liberalerna vill, att gå från världens mest jämlika
            land till världens mest ojämlika? Är inte skattesänkningarnas
            tid förbi?
          </note>
          <note type="speaker">
            Anf. 122 GULAN AVCI (L) replik:
          </note>
          <note>
            Fru talman! Tack till Tony Haddou för det fina välkomnandet!
            Men jag antar att precis där kommer denna fina gest att ta slut.
          </note>
          <note>
            Är det något parti i denna riksdag som Liberalerna verkligen
            har som motpol är det Vänsterpartiet när det gäller synen på ekonomisk
            tillväxt, marknadsekonomi och företagande. Det handlar om alla
            de människor som tar enormt stora risker och vågar förverkliga
            sina drömmar för att bidra till samhället och din och min gemensamma
            välfärd. Det gäller att se till att fler jobb skapas.
          </note>
          <note>
            Om Tony Haddou anser att Liberalernas syn på den ekonomiska poli
            ­ tiken eller företagarpolitiken i Sverige är märklig är inte
            jag förvånad. Tony Haddou och Vänsterpartiet har alltid varit
            ute efter att bekämpa rike ­ dom. Liberalerna har haft som utgångspunkt
            att alla människor ska ha möj ­ lighet att kunna göra en klassresa.
            Vi ska minska inkomstgapet mellan dem som står utanför och tvingas
            leva på bidrag och dem som är med varje dag och genom egna insatser
            och arbete faktiskt tjänar sina egna pengar.
          </note>
          <note>
            De t kommer nog att vara svårt även framgent för Tony Haddou
            att ta in detta. Men det är den krassa verkligheten. Ska vi utjämna
            skillnaderna som finns i samhället mellan de m som har och de
            m som inte har måste vi adressera rätt insatser och det som är
            fel i både skattesystemet och den ekonomiska politiken,
          </note>
          <note>
            Det är därför Liberalerna även fortsatt är en garant för att
            de som har det lite sämre ska få det mycket bättre. De som faktiskt
            anstränger sig, utbildar sig och gör insatser varje dag ska också
            känna att de får mer peng ­ ar kvar i plånboken. Det är så vi
            bekämpar klassklyftorna i samhället och inte med din bidragslinje.
          </note>
          <note type="speaker">
            Anf. 123 TONY HADDOU (V) replik:
          </note>
          <note>
            Fru talman! Välkomnandet står kvar, men jag fick över huvud taget
            inget svar på min fråga om inte skattesänkningarnas tid är förbi.
          </note>
          <note>
            Avslutningsvis påstår Gulan Avci att vi har en bidragslinje.
            Det förvånar mig lite när Gulan Avci nu vill utveckla rutbidraget
            som används av de rikaste. Om det är några som har bidragslinje
            så tror jag att det nu för tiden är nyliberaler som vill ge allas
            pengar till de allra rikaste och koncentrera dem där borta.
          </note>
          <note>
            Någo t som dock stämmer i det Gulan Avci säger är att vi är motpoler.
            Problemet är att vi har prövat de här sänkta skatterna som Liberalerna
            står för. Vi har prövat dem ett bra tag, i ungefär tre decennier.
            Om detta nu skulle skapa jobb, varför är vi inte översvämmade
            av jobb? Om vi sänker skatten för de rika och det ger oss mer
            jobb, varför har inte Sverige översvämmats av en massa jobb med
            sjysta villkor?
          </note>
          <note>
            Problemet är ju att ekonomin och kapitalinkomsterna koncentrerats
            till de rikaste procenten. Det är det stora problemet. Där vill
            ni inte omfördela över huvud taget. Vi är absolut motpoler.
          </note>
          <note>
            Vi vill exempelvis satsa på det offentliga. Vi vill rusta upp
            välfärden och samhället. Det vi ser av er politik är ökade klassklyftor.
            Det är det som är problemet. Gulan Avci nämner klassresa. I vårt
            samhälle ska ingen behöva göra någon klassresa. Vi ska ha sjysta
            uppväxtvillkor från starten. Vi ska kunna ha världens bästa skola
            i alla områden i Sverige. Det är grunden för att bygga upp en
            start i livet med sjysta uppväxtvillkor.
          </note>
          <note>
            Ni driver en vinstdrivande skola där man plockar ut pengarna
            och barnen lämnas efter. Ni har skapat A- och B-lag i samhället.
            Det är inte särskilt sjyst.
          </note>
          <note type="speaker">
            Anf. 124 GULAN AVCI (L) replik:
          </note>
          <note>
            Fru talman! Det var många påståenden. Jag ska försöka besvara
            några av dem.
          </note>
          <note>
            Att klyftorna har ökat beror ju på att sossarna var i era klor
            under fyra år förra mandatperioden. Jo, det är sant! Bidragslinjen
            förstärktes. Fler och fler hamnade i utanförskap. Trots att Sverige
            hade en stark ekonomisk tillväxt lyckades inte Socialdemokraterna
            driva en arbetslinje därför att man var i klorna på Vänsterpartiet.
          </note>
          <note>
            Det är intressant att Tony Haddou nämner just rutavdraget och
            kallar det ett bidrag. Jag tycker att det är väldigt oförskämt
            gentemot de tusentals kvinnor, inte minst, som har vågat starta
            företag. Det är oförskämt mot alla de kvinnor som tack vare rutreformen
            har kommit i arbete och egen försörjning. Vi har lyckats tvätta
            en tidigare svart marknad vit och gett sjysta villkor till dem
            som nu faktiskt bidrar till vår gemensamma välfärd genom att jobba
            och betala in skatt.
          </note>
          <note>
            Jag konstaterar att Tony Haddou inte nämner någonting om rotavdraget.
            Där vill nämligen Vänsterpartiet göra rejäla höjningar. Varför
            ska ni favorisera mansdominerade sektorer? Varför ska en ”rotare”
            kunna kom ­ ma och snickra ett fönster men en kvinna som jobbar
            inom ramen för rutreformen inte kunna komma och putsa samma fönster?
            Jag tycker att det är en skev människosyn och ett skevt sätt att
            se på hur människor bidrar till Sveriges tillväxt och till att
            jobb skapas i Sverige. Ni ser ned på inte minst utrikes födda
            kvinnor.
          </note>
          <note>
            Jag kan dock ge Tony Haddou rätt på en punkt: Skolan är den absolut
            viktigaste murbräckan mot segregation, fattigdom och socioekonomisk
            utsatthet. Det är därför som Liberalerna fortsätter att se till
            att vara garanten för att det blir mer resurser till skolan, att
            vi stärker kvaliteten och att vi ger alla barn, oavsett bakgrund
            och var i landet de bor, samma möjligheter till en biljett in
            i vuxenlivet. Det är vi garanter för.
          </note>
          <note type="speaker">
            Anf. 125 REBECKA LE MOINE (MP):
          </note>
          <note>
            Fru talman! Det var en fin komplimang till Vänsterpartiet här
            tidigare. Jag ska göra ett försök att knycka utmärkelsen som största
            motståndare till nyliberalismen.
          </note>
          <note>
            Den här budgeten visar att mycket har gjorts utifrån den hälsokris
            vi befinner oss i. Coronapandemin har oss fortfarande i sitt grepp.
            Många är nu ivriga, som vi hört här i kammaren, att komma tillbaka
            i samma trygga fåra, det vill säga fortsätta med business as usual.
            Så fort vi får vaccinet ska vi snabbt tillbaka till samma samhälle,
            trots att det har visat sig vara sårbart och ha många olika brister.
          </note>
          <note>
            Trots att jag också längtar bort från pandemin står det klart
            för mig att vi måste ta det här tillfället i akt att skapa ett
            bättre samhälle. Men som varje gång jag tar ordet i denna kammare
            vill jag återigen betona att vi samtidigt befinner oss i en klimatkris
            och en artkris, och dessa kriser kan inte separeras från varandra.
            Vi måste kunna se helheten, och vi måste orka gå till botten med
            vad som faktiskt driver dessa kriser.
          </note>
          <note>
            Jag tycker inte att vi ska nöja oss med symtombehandling. Vårt
            ekono ­ miska system, globaliseringen, arbetslinjen, skattesystemet,
            trygghets ­ systemen, just-in-time och outsourcing bör diskuteras,
            och lösningar som gör att vi kan förebygga och klara kriser måste
            tas fram.
          </note>
          <note>
            Jag vill återigen påminna om att uppkomsten av viruset berodde
            på respektlöst behandlande och förtryckande av både djur och natur.
            A v alla virus är 80 procent zoonoser som smittar mellan djur
            och människa. Detta är någonting som händer inte bara på andra
            sidan jordklotet utan också i Sverige med våra minkfarmer, som
            vi fortfarande inte har lagt ned trots att de innebär en stor
            risk och trots att majoriteten av svenska folket vill att vi ska
            göra det.
          </note>
          <note>
            Om vi inte kan gå till botten med de här svåra men grundläggande
            frågorna är frågan inte om utan när nästa pandemi kommer.
          </note>
          <note>
            Fru talman! Medborgare och civilsamhälle har bidragit stort i
            dessa tider, både i hälsokrisen och i klimatkrisen. Jag tycker
            dock att det är orimligt att låta medborgaren axla ansvaret för
            omställningen. Det är svårt att påverka i ett dåligt riggat system.
            Vi politiker måste lätta tyngden från individen och lägga ansvaret
            där det hör hemma: hos dem med mycket makt att påverka. Vi ska
            komma ihåg att 100 företag i världen står för mer än 70 procent
            av alla utsläpp.
          </note>
          <note>
            Fru talman! Varför ser det då ut som det gör? Jag tror att det
            har att göra med vår syn och de värderingar som i dag dominerar.
            Stora företag är någonting som politiskt ska gynnas, även om de
            i själva verket bedriver rovdrift på våra gemensamma ekosystem.
            Ju fler jobb, desto viktigare. Ju mer konsumtion, ju större prylberg
            och ekonomisk tillväxt, desto mer ska vi gynna dem. Ekonomin är
            överordnad ekologin. Så tycker företrädare från i princip alla
            partier här.
          </note>
          <note>
            I Miljöpartiet delar vi inte den bedömningen. Det ska vara lätt
            att göra rätt, men faktiskt också omöjligt att göra fel när man
            begår stora planetövertramp. En lågt hängande frukt är därför
            att sluta upp med de miljövidriga klimatsubventionerna. Tyvärr
            är det alltför många som vill värna om den gamla ordningen även
            när det går ut över människor, klimat och natur.
          </note>
          <note>
            Vi ser fortfarande att de stora jättarna får subventioner och
            undantag från regler. Om du som privatperson till exempel äger
            en villa måste du betala 35,3 öre per kilowattimme i energiskatt.
            Men om du använder samma energi i en industri betalar du bara
            0,6 öre per kilowattimme. Det är alltså nästan 60 gånger billigare
            att använda den här energin i industrin.
          </note>
          <note>
            I dag ges statlig rabatt för företagen som skitar ned, och den
            rabatten är inte liten. Globalt sett subventioneras fossila bränslen
            med 3 000–6 000 miljarder kronor årligen. Förnybart får långt
            mindre än hälften. Det är därför den gröna skatteväxlingen på
            minst 15 miljarder behövs mer än någonsin för att ställa saker
            till rätta.
          </note>
          <note>
            Fru talman! I den här budgeten har vi fått kämpa för att vi ska
            sluta subventionera användning av fossila bränslen och privatbilism,
            detta genom att justera skatten för förmånsbilar. Det ska inte
            löna sig mer med en förmånsbil än att ta ut sin lön, och det ska
            inte löna sig mer att skaffa en bil genom jobbet än privat. Det
            är dock precis så det har varit. Enligt Skatteverkets kontrolluppgifter
            var drygt 80 procent av alla som hade bil ­ förmån män, och medelinkomsten
            låg på cirka 50 000 kronor i månaden. Drygt hälften fanns också
            i storstadsregionerna. Skattesystemet har alltså gynnat privatbilism
            för män i de största städerna. Tack vare en lång kamp från Miljöpartiets
            sida är det här äntligen tillrättat.
          </note>
          <note>
            Jag är också glad över att vi tar bort skattenedsättningen för
            uppvärmningsbränslen i industri och jordbruk. Det handlar om företag
            som använder olja i sin uppvärmning. I dag finns det cirka 1 500
            industriföretag som inte ingår i EU:s utsläppshandel och som får
            en nedsättning av energiskatten för uppvärmningsbränslen. Denna
            miljöskadliga subvention tas nu äntligen bort. Det ska inte vara
            gratis att förstöra miljön och klimatet, och det ska absolut inte
            sponsras.
          </note>
          <note>
            Den gröna skatteväxlingen går inte bara ut på att ta bort miljöskadliga
            subventioner, utan vi sänker också skatten på arbete. Vårt fokus
            har särskilt legat på låg- och medelinkomsttagare.
          </note>
          <note>
            Fru talman! Pandemin har blottlagt revorna i vår välfärd. Personer
            som har kämpat i sjukvården och själva drabbats av sjukdom riskerar
            nu att bli utförsäkrade. Jag hoppas verkligen innerligt att vi
            kan lära oss och inse att vi måste göra om och göra rätt.
          </note>
          <note>
            Många personer har drabbats hårt ekonomiskt, och även om jag
            under den här krisen har varit en förespråkare av akut inkomstgaranti
            till alla är jag ändå oerhört glad över att grundersättningen
            i a-kassan blir kvar, att ensamstående föräldrar får höjt underhållsstöd
            och att vi sänker inkomstskatten för låg- och medelinkomsttagare
            med störst skillnad för de m som tjänar runt 20 000 kronor i månaden.
          </note>
          <note>
            Jag tycker inte att vi kan vara nöjda över situationen med drygt
            300 000 fattigpensionärer, men jag tycker att det är ett steg
            i rätt riktning att ta bort straffskatten för pensionärer.
          </note>
          <note>
            Fru talman! Dessa och många andra satsningar är förstås glädjande,
            men om ni frågar mig om det är tillräckligt är mitt svar nej.
            Hade vi i Miljöpartiet fått bestämma skulle vi ha lämnat de miljöskadliga
            subventionerna i det förgångna och satsat ännu mer pengar på miljön.
            Och inte ens då skulle jag vara helt nöjd, för en del saker kan
            vi inte lösa genom att ösa pengar på dem, utan vi måste få till
            en skarpare lagstiftning.
          </note>
          <note>
            Ständig ekonomisk tillväxt i traditionell bemärkelse är inte
            möjlig på en planet med begränsade resurser, och vi kommer inte
            att kunna tackla vare sig klimat- eller artkrisen. En evigt växande
            ekonomi är varken önskvärd eller möjlig, och fantasin är och förblir
            fantasi helt utan förankring i forskning. Denna insikt lyser tyvärr
            med sin frånvaro både i politiken och i den här budgeten – där
            ordet tillväxt nämns mer än 160 gånger.
          </note>
          <note>
            Ekonomi ska inte vara ett mål i sig, utan den ska vara ett medel
            för att uppnå målen som för mig handlar om livskvalitet inom planetens
            gränser.
          </note>
          <note>
            Med detta yrkar jag bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 12.)
          </note>
          <note>
            § 6 Höständringsbudget för 2020 samt extra ändringsbudget för
            2020 – ytterligare medel till kommuner och regioner, ökad testning
            och andra merkostnader med anledning av coronaviruset samt ändrade
            regler för kostförmån i särskilda fall
          </note>
          <note>
            Finansutskottets betänkande 2020/21:FiU11
          </note>
          <note>
            Höständringsbudget för 2020 samt extra ändringsbudget för 2020
            – ytterligare medel till kommuner och regioner, ökad testning
            och andra merkostnader med anledning av coronaviruset samt ändrade
            regler för kostförmån i särskilda fall (prop. 2020/21:2 och prop.
            2020/21:45)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 12.)
          </note>
          <note>
            § 7 Ändrade krav på insiderförteckningar och några tillsynsfrågor
          </note>
          <note>
            Finansutskottets betänkande 2020/21:FiU14
          </note>
          <note>
            Ändrade krav på insiderförteckningar och några tillsynsfrågor
            (prop. 2020/21:24)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 12.)
          </note>
          <note>
            § 8 Vissa ändringar i skattelagstiftningen till följd av resolutions
            ­ regelverket
          </note>
          <note>
            Skatteutskottets betänkande 2020/21:SkU8
          </note>
          <note>
            Vissa ändringar i skattelagstiftningen till följd av resolutionsregelverket
            (prop. 2020/21:19)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 12.)
          </note>
          <note>
            § 9 Justerande bestämmelser om avdrag för koncernbidragsspärrade
            underskott och avdrag för negativt räntenetto
          </note>
          <note>
            Skatteutskottets betänkande 2020/21:SkU9
          </note>
          <note>
            Justerande bestämmelser om avdrag för koncernbidragsspärrade
            underskott och avdrag för negativt räntenetto (prop. 2020/21:23)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 12.)
          </note>
          <note>
            § 10 Motåtgärder på skatteområdet mot icke samarbetsvilliga jurisdiktioner
            och vissa andra inkomstskattefrågor
          </note>
          <note>
            Skatteutskottets betänkande 2020/21:SkU10
          </note>
          <note>
            Motåtgärder på skatteområdet mot icke samarbetsvilliga jurisdiktioner
            och vissa andra inkomstskattefrågor (prop. 2020/21:26)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 12.)
          </note>
          <note>
            § 11 Åtgärder till skydd för Sveriges säkerhet vid överlåtelser
            av säkerhetskänslig verksamhet
          </note>
          <note>
            Justitieutskottets betänkande 2020/21:JuU10
          </note>
          <note>
            Åtgärder till skydd för Sveriges säkerhet vid överlåtelser av
            säkerhetskänslig verksamhet (prop. 2020/21:13)
          </note>
          <note>
            föredrogs.
          </note>
          <note type="speaker">
            Anf. 126 MIKAEL DAMSGAARD (M):
          </note>
          <note>
            Fru talman! Frågan om att främmande makt kan använda icke-militära
            medel som uppköp och direktinvesteringar för att skapa politiskt
            inflytan ­ de har kommit att få alltmer uppmärksamhet. I dag saknas
            regler om överlåtelser av säkerhetskänslig verksamhet i Sverige.
            I en tid då omvärlden blir alltmer orolig är behovet av att förstärka
            den svenska lagstiftningen tydligt.
          </note>
          <note>
            Moderaterna har varit drivande i frågan en längre tid och har
            pekat på riskerna med såväl utländska direktinvesteringar som
            överlåtelser av säkerhetskänslig verksamhet. Vi lyfte fram behovet
            av att få ett svenskt granskningssystem för direktinvesteringar
            på plats under våren 2020 när det stod klart att coronakrisen
            innebar en risk för att fientliga statskontrollerade aktörer skulle
            kunna använda den ekonomiska krisen för att köpa upp vital infrastruktur
            eller företag av nationellt intresse.
          </note>
          <note>
            Vi välkomnar därför att regeringen nu har gått fram med en proposition
            om förändringar i säkerhetsskyddslagen som syftar till att stärka
            Sveriges säkerhet vid överlåtelser av säkerhetskänslig verksamhet.
            I den moderata följdmotionen till den här propositionen lyfter
            vi fram fem punkter där lagstiftningen emellertid kunde ha förbättrats
            ytterligare.
          </note>
          <note>
            I regeringens proposition finns det inga tydliga tidsgränser
            när det gäller förslagen till samrådsförfarande vid överlåtelser
            av säkerhetskänslig verksamhet. I stället hänvisas till förvaltningslagen
            som säger att ärenden ska hanteras så enkelt, snabbt och kostnadseffektivt
            som möjligt utan att rättssäkerheten eftersätts.
          </note>
          <note>
            Att skapa tydlighet kring tidsgränser är en styrka. Det skapar
            förutsägbarhet i systemet för de aktörer som är påverkade. Moderaterna
            anser att det bör införas tidsgränser när det gäller samråd i
            samband med överlåtelser av säkerhetskänslig verksamhet i Sverige.
            Införande av en bortre gräns för samrådsbeskeden skulle skapa
            tydlighet och förutsägbarhet för dem som är involverade i processer
            som rör de här överlåtelserna. Det handlar om processer som ofta
            är både tidskritiska och komplexa. Möjligheten att i förväg veta
            hur länge man ska behöva vänta på ett besked är därför önskvärd.
          </note>
          <note>
            Begreppet ”Sveriges säkerhet” är centralt i säkerhetsskyddslagen.
            Det finns emellertid ingen tydlig definition av vad det begreppet
            konkret innebär. Med tanke på att begreppet ”Sveriges säkerhet”
            inte är helt enkelt att ringa in och att det i alla lägen inte
            heller lämpar sig att vara offentlig kring de här uppgifterna
            bör det finnas goda möjligheter till stöd och vägledning för de
            verksamhetsutövare som berörs. Det kommer att vara många verksamheter
            och överlåtelser som befinner sig i en gråzon när det gäller huru
            ­ vida de är föremål för samråd eller inte.
          </note>
          <note>
            Det är glädjande att ett enigt utskott föreslår att riksdagen
            riktar tillkännagivanden till regeringen både om att regeringen
            bör återkomma med förslag om tydliga tidsgränser för samrådsförfarandet
            och om att reger ­ ingen måste säkerställa att samrådsmyndigheterna
            kan erbjuda verksamhetsutövare stöd i form av dialog och vägledning.
          </note>
          <note>
            Avseende de fyra reservationerna som vi har tänkte jag säga några
            ord om frågan om överklagandeinstans. I propositionen föreslås
            att samrådsmyndighetens beslut om föreläggande under samrådet
            ska få överklagas till Förvaltningsrätten i Stockholm . Möjligheten
            att överklaga samrådsmyndighetens beslut är viktig och en del
            av ett rättssäkert handhavande. Moderaterna anser, i linje med
            utredningens förslag, att överklaganden i stället bör ske till
            regeringen. Det är en mer rimlig modell än alternativet att tolkningar
            av eventuella implikationer för Sveriges säkerhet ska avgöras
            av domstol.
          </note>
          <note>
            Förfarandet skulle också vara i linje med riksdagens tillkännagivande
            till regeringen om att överklaganden i ärenden som berör tillstånd
            för nästa generations mobilnät ska kunna överklagas till regeringen
            i stället till för en förvaltningsdomstol.
          </note>
          <note>
            Det bör också tilläggas att intressen som rör Sveriges säkerhet
            ska väga tungt på samma sätt som sker när det gäller processen
            kring tillstånd för krigsmaterielexport. Kammarrätten påpekar
            dessutom att som förslaget nu ser ut finns det två olika processer
            gällande föreläggande och förbud. Detta kan enligt kammarrättens
            mening leda till en risk för parallella processer om samma sak.
            Jag vill därför yrka bifall till reservation 1.
          </note>
          <note>
            Slutligen vill jag säga några ord om betydelsen av att tillräckliga
            resurser avsätts för att hantera samrådsförfarandena. Den nya
            lagstiftningen träder i kraft den 1 januari 2021. Det innebär
            att de berörda myndigheterna har relativt kort tid på sig för
            att rekrytera kompetent personal och utbilda den i de nya arbetsuppgifterna.
            Det innebär en risk för att bedömningar och samråd rörande överlåtelser
            initialt kan dra ut på tiden.
          </note>
          <note>
            Eventuella förseningar riskerar att få negativa konsekvenser
            när det gäller säkerhetsaspekterna. En omständlig process rörande
            överlåtelser kan också skrämma bort utländska direktinvesteringar
            i verksamhet som kan beröras av den nya lagstiftningen. Ytterst
            handlar det om att Sverige ska vara ett säkert och attraktivt
            land att investera i, där alla aktörer kan förvänta sig förutsägbara
            och rättssäkra processer.
          </note>
          <note>
            Regeringen har tillfört resurser till Säkerhetspolisen, Försvarsmakten
            och Inspektionen för strategiska produkter, ISP, för arbetet med
            säkerhetsskydd. Försvarsmakten och ISP får dock endast mindre
            tillskott. Moderaterna anser därför att regeringen inför vårändringsbudgeten
            bör göra en avstämning av hur det går med implementeringen av
            den nya lagstiftning ­ en och vid behov skjuta till ytterligare
            medel för att säkerställa att lagstiftningen kommer på plats.
          </note>
          <note type="speaker">
            Anf. 127 HELENA VILHELMSSON (C):
          </note>
          <note>
            Fru talman! Det är bra att regeringen nu tar ett första steg
            mot en bred och permanent reglering av överlåtelser av säkerhetskänslig
            verksamhet och viss egendom av betydelse för Sveriges säkerhet.
            Det finns ett stort behov av det, och Sverige har till skillnad
            från många andra länder saknat en sådan reglering.
          </note>
          <note>
            Det är väl känt att utländska aktörer använder sig av både olagliga
            och lagliga metoder för att tillförskaffa sig information som
            kan vara av betydelse för svensk säkerhet. Det finns en problematik
            kring bland annat ut ­ ländskt övertagande av känslig infrastruktur
            och teknologi i Sverige, också för företag som bedriver säkerhetskänslig
            verksamhet enligt säkerhetsskyddslagen.
          </note>
          <note>
            Fru talman! Genom det förslag som nu ligger på riksdagens bord
            genomför regeringen delar av betänkandet Kompletteringar till
            den nya säkerhetsskyddslagen . Regeringen avser samtidigt att
            återkomma med resterande förslag i betänkandet och också återkomma
            i fråga om granskningar av utländska direktinvesteringar och om
            hur säkerhetsskyddslagstiftningen ska förhålla sig till detta
            när Direktinvesteringsutredningen slutredovisar sitt uppdrag.
            Vi vill påminna om att till exempel medierna är ett av fem identifierade
            områden som av kommissionen bedöms vara skyddsvärda.
          </note>
          <note>
            Fru talman! Det är bra att regeringen avser att återkomma med
            ytterligare reglering innehållande förslag från de två nämnda
            utredningarna. Men Centerpartiet vill att regeringen också inkluderar
            förslag som finns i det slutbetänkande som lämnats av Kommittén
            för förbättrat skydd för totalförsvarsverksamhet, som bland annat
            innehåller totalförsvarsrisker kopplat till kontroll över egendom
            inom vissa geografiska områden. Det är en viktig men i dag frånvarande
            del för att Sverige ska ha en nödvändig och heltäckande reglering
            på området.
          </note>
          <note>
            Genom utvalda förvärv eller nyttjanden av egendom i Sverige kan
            främmande makt försvåra för svensk försvarsverksamhet, utöva olaglig
            underrättelseverksamhet eller på annat sätt stödja en verksamhet
            som är riktad mot Sveriges säkerhet och äventyra den. Detta måste
            regleras. Kommittén för förbättrat skydd för totalförsvarsverksamhet
            har förslag som skulle ge Sverige en nödvändig och mer heltäckande
            reglering på området. Det är något som regeringen säger sig se
            ett behov av.
          </note>
          <note>
            Fru talman! Jag stöder den proposition som ligger på bordet men
            menar också att de två tillkännagivanden som beskrivs i betänkandet
            är oerhört viktiga. De kommer från Moderaternas följdmotion. En
            bortre tidsgräns för samrådsmyndighetens handläggningstid är rimlig,
            inte minst ur rättssäkerhetssynpunkt. Den kan också ge stöd och
            vägledning för verksamhetsutövare, vilket både försvarsutskottet
            och utrikesutskottet tillstyrkt.
          </note>
          <note>
            Jag yrkar härmed bifall till reservation 3.
          </note>
          <note type="speaker">
            Anf. 128 JOHAN PEHRSON (L):
          </note>
          <note>
            Fru talman! Sverige och svenska viktiga intressen är inte till
            salu. Därför är detta betänkande och det beslut som vi kommer
            att fatta här i kammaren väldigt viktig a .
          </note>
          <note>
            Världen förändras ständigt. Inte minst kan den förändras extra
            mycket under tider av kris och katastrofer. Just nu är världen
            som bekant inne i en vidrig pandemi. Det är en sådan kris som
            kan rita om kartan vad gäller geopolitiska styrkeförhållanden.
            Vi vet också att länder kan sättas under mycket hårt ekonomiskt
            tryck under sådana kriser.
          </note>
          <note>
            Förra året trädde den nya säkerhetsskyddslagen i kraft. Detta
            välkomnade såklart Liberalerna. Där skärptes kraven på myndigheter
            och företag att skydda känslig information och verksamhet som
            är av betydelse för Sveriges säkerhet ur ett brett perspektiv.
            Det är ett arbete som naturligtvis har sin grund i ett EU-samarbete.
            Inom EU har vi identifierat att många länder är väldigt utsatta
            och att vi bättre måste försvara de värden som EU står för , såsom
            demokrati, marknadsekonomi och inte minst mänskliga rättigheter.
          </note>
          <note>
            Säkerhetsskyddslagen innebar en tydlig ambitionsökning, vilket
            gjorde att det gick bättre och lättare att skydda oss från hot
            utifrån. Nu behandlar vi en förstärkning och kompletteringar av
            säkerhetsskyddslagen. Det handlar om att Säpo och Försvarsmakten
            från och med nästa år ska kunna stoppa försäljning av företag
            som driver säkerhetskänslig verksamhet. Det kan handla om infrastruktur,
            energi eller telefonkommunikation. Det kan vara såväl privat som
            offentlig verksamhet. Tanken är att flera av vårt lands strategiska
            verksamheter ska kunna skyddas, och inte som i dag bara kärnteknik
            eller försvarsmateriel.
          </note>
          <note>
            Fru talman! Ett femtontal stater bedriver olika former av säkerhetshotande
            verksamhet i Sverige och mot vårt land. Under de senaste fem åren
            har Säkerhetspolisen kunnat se att detta har intensifierats. Främmande
            makter lägger ned stora resurser, mycket tid, enorma summor pengar
            och tekniska resurser på att systematiskt angripa och identifiera
            svenska verksamheter som de antingen vill ta kontroll över, spionera
            på eller förvärva och köpa upp, vilket nu kan vara aktuellt.
          </note>
          <note>
            Jag vill påminna kammaren om att bara Kina under de senaste fyra
            riksdagarna har köpt upp 65 företag i vårt land för över 100 miljarder.
            Däribland finns Volvo Cars och Filmstaden. De har även köpt in
            sig i Oatly, Acne och AB Volvo. Havremjölk och snygga jeans är
            väl kanske inte direkt något problem när det gäller utländska
            investeringar. Men såväl kulturinstitutioner som högteknologiska
            transportlösare kan vara strategiska framöver.
          </note>
          <note>
            Liberalerna tycker att det är bra att regeringen fortsätter detta
            arbete. Det här är ett steg på vägen, som har drivits fram av
            riksdagen. Det har delvis gjorts för att det är akut till följd
            av den pågående pandemin. Vi i Liberalerna står bakom betänkandet
            och tycker att de medskick och tillkännagivanden som utskottet
            gör är viktiga. Regeringen bör snarast kom ­ ma tillbaka. Vi har
            en reservation om försvarsmateriel som vi tillsammans med andra
            partier redan nu vill markera. Jag yrkar därför bifall till reservation
            2 i betänkandet. I övrigt yrkar jag bifall till förslaget i betänkandet.
          </note>
          <note type="speaker">
            Anf. 129 PETTER LÖBERG (S):
          </note>
          <note>
            Fru talman! Sverige är ett öppet och välkomnande land och ska
            så förbli. Vi tror på samarbeten och på en fri handel. Det har
            genom historien tjänat oss väl. Världen behöver Sverige, och Sverige
            behöver inte minst världen.
          </note>
          <note>
            Att utländska företag investerar och etablerar sig i Sverige
            är avgörande för att skapa jobb och tillväxt i vårt land. Det
            kommer i synnerhet att vara en avgörande faktor för den ekonomiska
            återhämtningen efter denna pandemi.
          </note>
          <note>
            Vi får naturligtvis inte vara naiva och blåögt titta på när främmande
            stater använder strategiska uppköp för att skaffa sig säkerhetspolitiska
            fördelar. Det är en strategi som vi har sett på många håll i världen,
            och vi är naturligtvis inte förskonade.
          </note>
          <note>
            Säkerhetspolisen och flera andra myndigheter varnar sedan en
            tid tillbaka för att dessa övertaganden av känslig infrastruktur
            och teknologi i Sverige kan skada Sveriges säkerhet. Risken har
            dessutom ökat under pandemin. Det är många företag som har det
            svårt ekonomiskt, och i det läget är man extra exponerad för uppköp
            och övertaganden av utländska aktörer.
          </note>
          <note>
            Även EU-kommissionen har framhållit att spridningen av detta
            virus som plågar oss har ökat risken för att aktörer försöker
            förvärva. Inte minst inom hälso- och sjukvårdssektorn finns det
            stora risker.
          </note>
          <note>
            Utifrån detta är det lagförslag som vi debatterar i dag och som
            hanteras i ett snabbspår under detta år otroligt viktigt. Det
            är viktigt att poängtera att vi som vanligt när det handlar om
            Sveriges säkerhet har en bred samsyn, även om det finns en del
            synpunkter på marginalen. Det kan vi se i några av reservationerna.
            Men vi är även med på ett tillkännagivande där.
          </note>
          <note>
            Förslagen syftar i alla fall, som flera talare har sagt, till
            att garantera att uppköp av säkerhetskänslig verksamhet inte ska
            ske. Det handlar om kritisk infrastruktur, energisystem, elektroniska
            kommunikationer och inte minst det aktuella 5G-nätet.
          </note>
          <note>
            Med det nya förslaget på plats måste säljaren samråda med berörd
            myndighet. Man kan inte besluta hur som helst, utan myndigheten
            har ett inflytande över processen och har också möjlighet att
            utfärda ett förbud mot försäljning om det är aktuellt.
          </note>
          <note>
            Vi tar genom denna nya lagstiftning ett viktigt steg, även om
            det inte är det enda. Vi behöver ta ett större helhetsgrepp, vilket
            vi kan läsa om i betänkandet.
          </note>
          <note>
            Detta är ett långsiktigt arbete. Det är viktigt att påpeka. Till
            exempel har vi en direktinvesteringsutredning på gång, där man
            ska göra en helhetslösning för den problematik som finns. Därför
            kan man kanske uppfatta att vissa saker saknas i det här snabbspårsförslaget.
          </note>
          <note>
            När det gäller sakfrågan har tidigare talare på ett väldigt bra
            sätt gått igenom vad det handlar om. Utifrån denna helhet finns
            det enligt vårt sätt att se saken inte skäl att yrka på ytterligare
            ett tillkännagivande utöver dem som redan är gjorda. Jag yrkar
            härmed bifall till utskottets förslag till beslut.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 12.)
          </note>
          <note>
            Ajournering
          </note>
          <note>
            Kammaren beslutade kl. 14.43 på förslag av tredje vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 12 Beslut om ärenden som slutdebatterats vid dagens sammanträde
          </note>
          <note>
            FiU1 Statens budget 2021 – rambeslutet
          </note>
          <note>
            Punkt 1 (Riktlinjerna för den ekonomiska politiken och budgetpolitiken)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 2 (SD)
          </note>
          <note>
            4. res. 3 (V)
          </note>
          <note>
            5. res. 4 (KD)
          </note>
          <note>
            Förberedande votering 1:
          </note>
          <note>
            5 för res. 3
          </note>
          <note>
            3 för res. 4
          </note>
          <note>
            47 avstod
          </note>
          <note>
            294 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 2:
          </note>
          <note>
            10 för res. 2
          </note>
          <note>
            5 för res. 3
          </note>
          <note>
            41 avstod
          </note>
          <note>
            293 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 3:
          </note>
          <note>
            11 för res. 1
          </note>
          <note>
            10 för res. 2
          </note>
          <note>
            35 avstod
          </note>
          <note>
            293 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            27 för utskottet
          </note>
          <note>
            11 för res. 1
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 1: 11 M
          </note>
          <note>
            Avstod: 10 SD, 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Rambeslutet – utgiftstak, utgiftsramar och inkomsterna
            i statens budget)
          </note>
          <note>
            1. utskottet
          </note>
          <note>
            2. res. 7 (V)
          </note>
          <note>
            Votering:
          </note>
          <note>
            26 för utskottet
          </note>
          <note>
            5 för res. 7
          </note>
          <note>
            24 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 C, 3 L, 3 MP
          </note>
          <note>
            För res. 7: 4 V, 1 -
          </note>
          <note>
            Avstod: 11 M, 9 SD, 1 C, 3 KD
          </note>
          <note>
            Frånvarande: 84 S, 59 M, 53 SD, 26 C, 23 V, 19 KD, 16 L, 13 MP,
            1 -
          </note>
          <note>
            Helena Vilhelmsson (C) anmälde att hon avsett att rösta ja men
            markerats ha avstått från att rösta.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU11 Höständringsbudget för 2020 samt extra ändringsbudget för
            2020 – ytterligare medel till kommuner och regioner, ökad testning
            och andra merkostnader med anledning av coronaviruset samt ändrade
            regler för kostförmån i särskilda fall
          </note>
          <note>
            Kammaren biföll utskottets förslag.
          </note>
          <note>
            FiU14 Ändrade krav på insiderförteckningar och några tillsynsfrågor
          </note>
          <note>
            Kammaren biföll utskottets förslag.
          </note>
          <note>
            SkU8 Vissa ändringar i skattelagstiftningen till följd av resolutionsregelverket
          </note>
          <note>
            Kammaren biföll utskottets förslag.
          </note>
          <note>
            SkU9 Justerande bestämmelser om avdrag för koncernbidragsspärrade
            underskott och avdrag för negativt räntenetto
          </note>
          <note>
            Kammaren biföll utskottets förslag.
          </note>
          <note>
            SkU10 Motåtgärder på skatteområdet mot icke samarbetsvilliga
            jurisdiktioner och vissa andra inkomstskattefrågor
          </note>
          <note>
            Kammaren biföll utskottets förslag.
          </note>
          <note>
            JuU10 Åtgärder till skydd för Sveriges säkerhet vid överlåtelser
            av säkerhetskänslig verksamhet
          </note>
          <note>
            Punkt 3 (Överklagandeinstans)
          </note>
          <note>
            1. utskottet
          </note>
          <note>
            2. res. 1 (M, KD)
          </note>
          <note>
            Votering:
          </note>
          <note>
            42 för utskottet
          </note>
          <note>
            13 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP, 1 -
          </note>
          <note>
            För res. 1: 10 M, 3 KD
          </note>
          <note>
            Frånvarande: 84 S, 60 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 5 (Ett enhetligt regelverk för krigsmateriel m.m.)
          </note>
          <note>
            1. utskottet
          </note>
          <note>
            2. res. 2 (M, C, KD, L)
          </note>
          <note>
            Votering:
          </note>
          <note>
            34 för utskottet
          </note>
          <note>
            22 för res. 2
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 4 V, 3 MP, 1 -
          </note>
          <note>
            För res. 2: 11 M, 5 C, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 6 (En heltäckande reglering av säkerhetskänslig verksamhet)
          </note>
          <note>
            1. utskottet
          </note>
          <note>
            2. res. 3 (M, C, KD)
          </note>
          <note>
            Votering:
          </note>
          <note>
            37 för utskottet
          </note>
          <note>
            18 för res. 3
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 4 V, 3 L, 3 MP, 1 -
          </note>
          <note>
            För res. 3: 10 M, 5 C, 3 KD
          </note>
          <note>
            Frånvarande: 84 S, 60 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Ellen Juntti (M) anmälde att hon avsett att rösta nej men markerats
            som frånvarande.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 13 Bordläggning
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2020/21:53 Riksrevisionens rapport om riktade statsbidrag för
            socioekonomiskt utsatta områden
          </note>
          <note>
            EU-dokument
          </note>
          <note>
            COM(2020) 667 Meddelande från kommissionen till Europaparlamentet,
            rådet, Europeiska ekonomiska och sociala kommittén SAMT Regionkommittén
            Kemikaliestrategi för hållbarhet På väg mot en giftfri miljö
          </note>
          <note>
            § 14 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 24 november
          </note>
          <note>
            2020/21:652 Kryphål i 22-regeln
          </note>
          <note>
            av Markus Wiechel (SD)
          </note>
          <note>
            till socialminister Lena Hallengren (S)
          </note>
          <note>
            2020/21:653 Blyförbud
          </note>
          <note>
            av Mattias Karlsson i Norrhult (SD)
          </note>
          <note>
            till miljö- och klimatminister Isabella Lövin (MP)
          </note>
          <note>
            2020/21:654 Omvårdnadsbidragets brister
          </note>
          <note>
            av Linda Lindberg (SD)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:655 Erkännandet av Västsahara
          </note>
          <note>
            av Sara Gille (SD)
          </note>
          <note>
            till utrikesminister Ann Linde (S)
          </note>
          <note>
            2020/21:656 Turkiets försök till medlemskap i EU
          </note>
          <note>
            av Sara Gille (SD)
          </note>
          <note>
            till utrikesminister Ann Linde (S)
          </note>
          <note>
            2020/21:657 Irans behandling av konvertiter till kristendomen
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:658 Kommunikation mellan myndigheter och UD
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:659 Vindkraft i Arktis
          </note>
          <note>
            av Cassandra Sundin (SD)
          </note>
          <note>
            till miljö- och klimatminister Isabella Lövin (MP)
          </note>
          <note>
            2020/21:660 Bilden av Sverige utomlands med anledning av hanteringen
            av covid-19
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:661 Åtgärder mot islamistiska extremister i Sverige
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:662 Automatiserat beslutsfattande och konsumenttrygghet
          </note>
          <note>
            av Angelica Lundberg (SD)
          </note>
          <note>
            till statsrådet Lena Micko (S)
          </note>
          <note>
            2020/21:663 Automatiserat beslutsfattande och beivrande av fusk
          </note>
          <note>
            av Maria Malmer Stenergard (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:664 Information från myndigheter avseende 5G-utbyggnaden
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2020/21:665 Information från myndigheter avseende 5G-utbyggnaden
          </note>
          <note>
            av Hans Wallmark (M)
          </note>
          <note>
            till utrikesminister Ann Linde (S)
          </note>
          <note>
            2020/21:666 Information från myndigheter avseende 5G-utbyggnaden
          </note>
          <note>
            av Hans Wallmark (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:667 Information från myndigheter avseende 5G-utbyggnaden
          </note>
          <note>
            av Hans Wallmark (M)
          </note>
          <note>
            till statsrådet Anders Ygeman (S)
          </note>
          <note>
            2020/21:668 Statsministerns ledning av det säkerhetspolitiska
            rådet
          </note>
          <note>
            av Hans Wallmark (M)
          </note>
          <note>
            till statsminister Stefan Löfven (S)
          </note>
          <note>
            2020/21:669 Förebyggande sjukpenning
          </note>
          <note>
            av Maria Malmer Stenergard (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:670 Förlängningen av sjukpenning till covid 19-sjuka
          </note>
          <note>
            av Elisabeth Björnsdotter Rahm (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:671 En begriplig och trygg sjukförsäkring
          </note>
          <note>
            av Elisabeth Björnsdotter Rahm (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:672 Garantipension till flyktingar
          </note>
          <note>
            av Katarina Brännström (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:673 Kommunernas arbete med att skapa en organisation
            för kris och krig
          </note>
          <note>
            av Pål Jonson (M)
          </note>
          <note>
            till statsrådet Mikael Damberg (S)
          </note>
          <note>
            2020/21:674 En stark försörjningsberedskap
          </note>
          <note>
            av Pål Jonson (M)
          </note>
          <note>
            till statsrådet Mikael Damberg (S)
          </note>
          <note>
            § 15 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 25 november
          </note>
          <note>
            2020/21:419 Undersökning om radikalisering bland muslimer i Sverige
          </note>
          <note>
            av Björn Söder (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:438 Utvisning på grund av brott
          </note>
          <note>
            av Henrik Vinge (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:471 Införande av brottskod för djurrättsextremism
          </note>
          <note>
            av Åsa Coenraads (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:485 Tillsynen av skolor med konfessionell inriktning
          </note>
          <note>
            av Jörgen Grubb (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:481 Friande dom i mordrättegång när man skyller på var
            ­ andra
          </note>
          <note>
            av Katarina Brännström (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:487 Antalet svenska skolor med muslimsk profil
          </note>
          <note>
            av Jörgen Grubb (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:500 Den grova kriminaliteten i Sverige
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:502 Granatattack mot polis
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:522 Beskjutning av bussar
          </note>
          <note>
            av Thomas Morell (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 16 Kammaren åtskildes kl. 16 . 08 .
          </note>
          <note>
            Sammanträdet leddes
          </note>
          <note>
            av talmannen från dess början till och med § 5 anf. 54 (delvis)
            ,
          </note>
          <note>
            av förste vice talmannen därefter till och med § 5 anf. 98 (delvis)
            ,
          </note>
          <note>
            av tredje vice talmannen därefter till ajourneringen kl. 14.43
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            EMMA PAAKKINEN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om fördröjda svar på interpellationer
          </note>
          <note>
            § 3 Ärenden för hänvisning till utskott
          </note>
          <note>
            § 4 Ärenden för bordläggning
          </note>
          <note>
            § 5 Statens budget 2021 – rambeslutet
          </note>
          <note>
            Finansutskottets betänkande 2020/21:FiU1
          </note>
          <note>
            Anf. 1 ELISABETH SVANTESSON (M)
          </note>
          <note>
            Anf. 2 KAROLINA SKOG (MP) replik
          </note>
          <note>
            Anf. 3 ELISABETH SVANTESSON (M) replik
          </note>
          <note>
            Anf. 4 KAROLINA SKOG (MP) replik
          </note>
          <note>
            Anf. 5 ELISABETH SVANTESSON (M) replik
          </note>
          <note>
            Anf. 6 ÅSA WESTLUND (S) replik
          </note>
          <note>
            Anf. 7 ELISABETH SVANTESSON (M) replik
          </note>
          <note>
            Anf. 8 ÅSA WESTLUND (S) replik
          </note>
          <note>
            Anf. 9 ELISABETH SVANTESSON (M) replik
          </note>
          <note>
            Anf. 10 ULLA ANDERSSON (V) replik
          </note>
          <note>
            Anf. 11 ELISABETH SVANTESSON (M) replik
          </note>
          <note>
            Anf. 12 ULLA ANDERSSON (V) replik
          </note>
          <note>
            Anf. 13 ELISABETH SVANTESSON (M) replik
          </note>
          <note>
            Anf. 14 OSCAR SJÖSTEDT (SD)
          </note>
          <note>
            Anf. 15 ÅSA WESTLUND (S) replik
          </note>
          <note>
            Anf. 16 OSCAR SJÖSTEDT (SD) replik
          </note>
          <note>
            Anf. 17 ÅSA WESTLUND (S) replik
          </note>
          <note>
            Anf. 18 OSCAR SJÖSTEDT (SD) replik
          </note>
          <note>
            Anf. 19 JAKOB FORSSMED (KD) replik
          </note>
          <note>
            Anf. 20 OSCAR SJÖSTEDT (SD) replik
          </note>
          <note>
            Anf. 21 JAKOB FORSSMED (KD) replik
          </note>
          <note>
            Anf. 22 OSCAR SJÖSTEDT (SD) replik
          </note>
          <note>
            Anf. 23 RICKARD NORDIN (C) replik
          </note>
          <note>
            Anf. 24 OSCAR SJÖSTEDT (SD) replik
          </note>
          <note>
            Anf. 25 RICKARD NORDIN (C) replik
          </note>
          <note>
            Anf. 26 OSCAR SJÖSTEDT (SD) replik
          </note>
          <note>
            Anf. 27 RICKARD NORDIN (C)
          </note>
          <note>
            Anf. 28 ELISABETH SVANTESSON (M) replik
          </note>
          <note>
            Anf. 29 RICKARD NORDIN (C) replik
          </note>
          <note>
            Anf. 30 ELISABETH SVANTESSON (M) replik
          </note>
          <note>
            Anf. 31 RICKARD NORDIN (C) replik
          </note>
          <note>
            Anf. 32 ULLA ANDERSSON (V) replik
          </note>
          <note>
            Anf. 33 RICKARD NORDIN (C) replik
          </note>
          <note>
            Anf. 34 ULLA ANDERSSON (V) replik
          </note>
          <note>
            Anf. 35 RICKARD NORDIN (C) replik
          </note>
          <note>
            Anf. 36 JAKOB FORSSMED (KD) replik
          </note>
          <note>
            Anf. 37 RICKARD NORDIN (C) replik
          </note>
          <note>
            Anf. 38 JAKOB FORSSMED (KD) replik
          </note>
          <note>
            Anf. 39 RICKARD NORDIN (C) replik
          </note>
          <note>
            Anf. 40 ULLA ANDERSSON (V)
          </note>
          <note>
            Anf. 41 JAKOB FORSSMED (KD) replik
          </note>
          <note>
            Anf. 42 ULLA ANDERSSON (V) replik
          </note>
          <note>
            Anf. 43 JAKOB FORSSMED (KD) replik
          </note>
          <note>
            Anf. 44 ULLA ANDERSSON (V) replik
          </note>
          <note>
            Anf. 45 JAKOB FORSSMED (KD)
          </note>
          <note>
            Anf. 46 ÅSA WESTLUND (S) replik
          </note>
          <note>
            Anf. 47 JAKOB FORSSMED (KD) replik
          </note>
          <note>
            Anf. 48 ÅSA WESTLUND (S) replik
          </note>
          <note>
            Anf. 49 JAKOB FORSSMED (KD) replik
          </note>
          <note>
            Anf. 50 ULLA ANDERSSON (V) replik
          </note>
          <note>
            Anf. 51 JAKOB FORSSMED (KD) replik
          </note>
          <note>
            Anf. 52 ULLA ANDERSSON (V) replik
          </note>
          <note>
            Anf. 53 JAKOB FORSSMED (KD) replik
          </note>
          <note>
            Anf. 54 ÅSA WESTLUND (S)
          </note>
          <note>
            Anf. 55 ELISABETH SVANTESSON (M) replik
          </note>
          <note>
            Anf. 56 ÅSA WESTLUND (S) replik
          </note>
          <note>
            Anf. 57 ELISABETH SVANTESSON (M) replik
          </note>
          <note>
            Anf. 58 ÅSA WESTLUND (S) replik
          </note>
          <note>
            Anf. 59 MATS PERSSON (L)
          </note>
          <note>
            Anf. 60 ULLA ANDERSSON (V) replik
          </note>
          <note>
            Anf. 61 MATS PERSSON (L) replik
          </note>
          <note>
            Anf. 62 ULLA ANDERSSON (V) replik
          </note>
          <note>
            Anf. 63 MATS PERSSON (L) replik
          </note>
          <note>
            Anf. 64 ELISABETH SVANTESSON (M) replik
          </note>
          <note>
            Anf. 65 MATS PERSSON (L) replik
          </note>
          <note>
            Anf. 66 ELISABETH SVANTESSON (M) replik
          </note>
          <note>
            Anf. 67 MATS PERSSON (L) replik
          </note>
          <note>
            Anf. 68 JAKOB FORSSMED (KD) replik
          </note>
          <note>
            Anf. 69 MATS PERSSON (L) replik
          </note>
          <note>
            Anf. 70 JAKOB FORSSMED (KD) replik
          </note>
          <note>
            Anf. 71 MATS PERSSON (L) replik
          </note>
          <note>
            Anf. 72 KAROLINA SKOG (MP)
          </note>
          <note>
            Anf. 73 ELISABETH SVANTESSON (M) replik
          </note>
          <note>
            Anf. 74 KAROLINA SKOG (MP) replik
          </note>
          <note>
            Anf. 75 ELISABETH SVANTESSON (M) replik
          </note>
          <note>
            Anf. 76 KAROLINA SKOG (MP) replik
          </note>
          <note>
            Anf. 77 JAKOB FORSSMED (KD) replik
          </note>
          <note>
            Anf. 78 KAROLINA SKOG (MP) replik
          </note>
          <note>
            Anf. 79 JAKOB FORSSMED (KD) replik
          </note>
          <note>
            Anf. 80 KAROLINA SKOG (MP) replik
          </note>
          <note>
            Anf. 81 Finansminister MAGDALENA ANDERSSON (S)
          </note>
          <note>
            Anf. 82 ELISABETH SVANTESSON (M) replik
          </note>
          <note>
            Anf. 83 Finansminister MAGDALENA ANDERSSON (S) replik
          </note>
          <note>
            Anf. 84 ELISABETH SVANTESSON (M) replik
          </note>
          <note>
            Anf. 85 Finansminister MAGDALENA ANDERSSON (S) replik
          </note>
          <note>
            Anf. 86 OSCAR SJÖSTEDT (SD) replik
          </note>
          <note>
            Anf. 87 Finansminister MAGDALENA ANDERSSON (S) replik
          </note>
          <note>
            Anf. 88 OSCAR SJÖSTEDT (SD) replik
          </note>
          <note>
            Anf. 89 Finansminister MAGDALENA ANDERSSON (S) replik
          </note>
          <note>
            Anf. 90 ULLA ANDERSSON (V) replik
          </note>
          <note>
            Anf. 91 Finansminister MAGDALENA ANDERSSON (S) replik
          </note>
          <note>
            Anf. 92 ULLA ANDERSSON (V) replik
          </note>
          <note>
            Anf. 93 Finansminister MAGDALENA ANDERSSON (S) replik
          </note>
          <note>
            Anf. 94 JAKOB FORSSMED (KD) replik
          </note>
          <note>
            Anf. 95 Finansminister MAGDALENA ANDERSSON (S) replik
          </note>
          <note>
            Anf. 96 JAKOB FORSSMED (KD) replik
          </note>
          <note>
            Anf. 97 Finansminister MAGDALENA ANDERSSON (S)
          </note>
          <note>
            Anf. 98 NIKLAS WYKMAN (M)
          </note>
          <note>
            Anf. 99 ERIC WESTROTH (SD)
          </note>
          <note>
            Anf. 100 HELENA VILHELMSSON (C)
          </note>
          <note>
            Anf. 101 NIKLAS WYKMAN (M) replik
          </note>
          <note>
            Anf. 102 HELENA VILHELMSSON (C) replik
          </note>
          <note>
            Anf. 103 NIKLAS WYKMAN (M) replik
          </note>
          <note>
            Anf. 104 HELENA VILHELMSSON (C) replik
          </note>
          <note>
            Anf. 105 TONY HADDOU (V)
          </note>
          <note>
            Anf. 106 HAMPUS HAGMAN (KD)
          </note>
          <note>
            Anf. 107 JÖRGEN HELLMAN (S)
          </note>
          <note>
            Anf. 108 NIKLAS WYKMAN (M) replik
          </note>
          <note>
            Anf. 109 JÖRGEN HELLMAN (S) replik
          </note>
          <note>
            Anf. 110 NIKLAS WYKMAN (M) replik
          </note>
          <note>
            Anf. 111 JÖRGEN HELLMAN (S) replik
          </note>
          <note>
            Anf. 112 TONY HADDOU (V) replik
          </note>
          <note>
            Anf. 113 JÖRGEN HELLMAN (S) replik
          </note>
          <note>
            Anf. 114 TONY HADDOU (V) replik
          </note>
          <note>
            Anf. 115 JÖRGEN HELLMAN (S) replik
          </note>
          <note>
            Anf. 116 HAMPUS HAGMAN (KD) replik
          </note>
          <note>
            Anf. 117 JÖRGEN HELLMAN (S) replik
          </note>
          <note>
            Anf. 118 HAMPUS HAGMAN (KD) replik
          </note>
          <note>
            Anf. 119 JÖRGEN HELLMAN (S) replik
          </note>
          <note>
            Anf. 120 GULAN AVCI (L)
          </note>
          <note>
            Anf. 121 TONY HADDOU (V) replik
          </note>
          <note>
            Anf. 122 GULAN AVCI (L) replik
          </note>
          <note>
            Anf. 123 TONY HADDOU (V) replik
          </note>
          <note>
            Anf. 124 GULAN AVCI (L) replik
          </note>
          <note>
            Anf. 125 REBECKA LE MOINE (MP)
          </note>
          <note>
            (Beslut fattades under § 12.)
          </note>
          <note>
            § 6 Höständringsbudget för 2020 samt extra ändringsbudget för
            2020 – ytterligare medel till kommuner och regioner, ökad testning
            och andra merkostnader med anledning av coronaviruset samt ändrade
            regler för kostförmån i särskilda fall
          </note>
          <note>
            Finansutskottets betänkande 2020/21:FiU11
          </note>
          <note>
            (Beslut fattades under § 12.)
          </note>
          <note>
            § 7 Ändrade krav på insiderförteckningar och några tillsynsfrågor
          </note>
          <note>
            Finansutskottets betänkande 2020/21:FiU14
          </note>
          <note>
            (Beslut fattades under § 12.)
          </note>
          <note>
            § 8 Vissa ändringar i skattelagstiftningen till följd av resolutionsregelverket
          </note>
          <note>
            Skatteutskottets betänkande 2020/21:SkU8
          </note>
          <note>
            (Beslut fattades under § 12.)
          </note>
          <note>
            § 9 Justerande bestämmelser om avdrag för koncernbidragsspärrade
            underskott och avdrag för negativt räntenetto
          </note>
          <note>
            Skatteutskottets betänkande 2020/21:SkU9
          </note>
          <note>
            (Beslut fattades under § 12.)
          </note>
          <note>
            § 10 Motåtgärder på skatteområdet mot icke samarbetsvilliga jurisdiktioner
            och vissa andra inkomstskattefrågor
          </note>
          <note>
            Skatteutskottets betänkande 2020/21:SkU10
          </note>
          <note>
            (Beslut fattades under § 12.)
          </note>
          <note>
            § 11 Åtgärder till skydd för Sveriges säkerhet vid överlåtelser
            av säkerhetskänslig verksamhet
          </note>
          <note>
            Justitieutskottets betänkande 2020/21:JuU10
          </note>
          <note>
            Anf. 126 MIKAEL DAMSGAARD (M)
          </note>
          <note>
            Anf. 127 HELENA VILHELMSSON (C)
          </note>
          <note>
            Anf. 128 JOHAN PEHRSON (L)
          </note>
          <note>
            Anf. 129 PETTER LÖBERG (S)
          </note>
          <note>
            (Beslut fattades under § 12.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Beslut om ärenden som slutdebatterats vid dagens sammanträde
          </note>
          <note>
            FiU1 Statens budget 2021 – rambeslutet
          </note>
          <note>
            FiU11 Höständringsbudget för 2020 samt extra ändringsbudget för
            2020 – ytterligare medel till kommuner och regioner, ökad testning
            och andra merkostnader med anledning av coronaviruset samt ändrade
            regler för kostförmån i särskilda fall
          </note>
          <note>
            FiU14 Ändrade krav på insiderförteckningar och några tillsynsfrågor
          </note>
          <note>
            SkU8 Vissa ändringar i skattelagstiftningen till följd av resolutionsregelverket
          </note>
          <note>
            SkU9 Justerande bestämmelser om avdrag för koncernbidragsspärrade
            underskott och avdrag för negativt räntenetto
          </note>
          <note>
            SkU10 Motåtgärder på skatteområdet mot icke samarbetsvilliga
            jurisdiktioner och vissa andra inkomstskattefrågor
          </note>
          <note>
            JuU10 Åtgärder till skydd för Sveriges säkerhet vid överlåtelser
            av säkerhetskänslig verksamhet
          </note>
          <note>
            § 13 Bordläggning
          </note>
          <note>
            § 14 Anmälan om frågor för skriftliga svar
          </note>
          <note>
            § 15 Anmälan om skriftliga svar på frågor
          </note>
          <note>
            § 16 Kammaren åtskildes kl. 16.08.
          </note>
          <note>
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
