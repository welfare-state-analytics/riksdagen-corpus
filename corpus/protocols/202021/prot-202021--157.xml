<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--157</head>
          <docDate when="2021-09-09">2021-09-09</docDate>
        </div>
      </front>
      <body>
        <div>
          <note>
            § 1 Avsägelser
          </note>
          <note>
            Andre vice t almannen meddelade att Per Lodenius (C) avsagt sig
            uppdraget som ledamot av riksdagen från och med den 1 oktober.
          </note>
          <note>
            Kammaren biföll denna avsägelse.
          </note>
          <note>
            Andre vice talmannen meddelade att Martin Ådahl (C) avsagt sig
            uppdragen som ledamot i arbetsmarknadsutskottet och som suppleant
            i finansutskottet från och med den 14 september.
          </note>
          <note>
            Kammaren biföll de ss a avsägelser.
          </note>
          <note>
            § 2 Anmälan om ersättare
          </note>
          <note>
            Andre vice talmannen anmälde att Sofia Amloh (S) inträtt som
            ersättare för Fredrik Olovsson (S) under tiden för hans ledighet
            den 8 september 2021 – 26 september 2022 .
          </note>
          <note>
            § 3 Anmälan om kompletteringsval
          </note>
          <note>
            Andre vice talmannen meddelade att Centerpartiets partigrupp
            anmält Martin Ådahl som ledamot i finansutskottet .
          </note>
          <note>
            Andre vice talmannen förklarade vald från och med den 14 september
            till
          </note>
          <note>
            ledamot i finansutskottet
          </note>
          <note>
            Martin Ådahl (C)
          </note>
          <note>
            § 4 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2020/21: 864
          </note>
          <note>
            Till riksdagen
          </note>
          <note>
            Interpellation 2020/21:864 Arbetslösheten i Sverige
          </note>
          <note>
            av Jan Ericson (M)
          </note>
          <note>
            Interpellationen kommer att besvaras torsdagen den 23 september
            2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 7 september 2021
          </note>
          <note>
            Arbetsmarknadsdepartementet
          </note>
          <note>
            Eva Nordmark (S)
          </note>
          <note>
            Enligt uppdrag
          </note>
          <note>
            Charlotte Kugelberg
          </note>
          <note>
            Expeditionschef
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2020/21:214 och 216 till justitieutskottet
          </note>
          <note>
            2020/21:220 till socialutskottet
          </note>
          <note>
            § 6 Svar på interpellation 2020/21:861 om framförhållningen hos
            Migrationsverket
          </note>
          <note>
            Anf. 1 Justitie- och migrationsminister MORGAN JOHANSSON (S):
          </note>
          <note>
            Fru talman! Ann-Sofie Alm har frågat mig v ilka åtgärder jag
            kommer att vidta för att framförhållningen i Migrationsverkets
            beslut ska bli bättre , h ur jag avser att tillse att rätt resurser
            finns i de kommuner som plötsligt får en stor mängd människor
            i olika åldrar och med olika bakgrund till sina boenden i kommunen
            och v ilka åtgärder jag kommer att vidta för att försäkra m ig
            om att Migrationsverket kan ge kommunerna bättre framförhållning
            gällande beslut som påverkar dem .
          </note>
          <note>
            Bakgrunden är att Vänersborgs kommun med kort varsel har fått
            ta emot, enligt vad som uppges, 100 barn som genom Migrationsverkets
            försorg flyttats till kommunen.
          </note>
          <note>
            De aktuella boendena i Vänersborg, som Ann-Sofie Alm nämner,
            är boenden för asylsökande. E n stor andel av de m som söker asyl
            i Sverige får avslag på sin ansökan och ska då lämna landet. De
            som får uppehållstillstånd och bor i Migrationsverkets tillfälliga
            bostäder i Vänersborg kommer att omfattas av anvisning till en
            kommun för bosättning . Det är alltså inte avsikten att alla asylsökande
            som flyttar till tillfälliga bostäder i Vänersborg ska bo kvar
            och integreras i Vänersborg.
          </note>
          <note>
            Antalet asylsökande har minskat kraftigt under de sena st e år
            en. För att anpassa verksamheten till ett minskat behov av tillfälliga
            bostäder har Migrationsverket avvecklat verksamhet i vissa kommuner
            . Vissa asylsökande behöver då flytta till tillfälliga bostäder
            i andra kommuner.
          </note>
          <note>
            När asylsökande barn flyttar blir den nya kommunen skyldig att
            er ­ bjuda skolgång . Jag förstår att det är en utmaning för kommunen
            att på kort tid erbjuda skolgång till många nya barn. Att kommunen
            får informa ­ tion så tidigt som möjligt om nya asylsökande elever
            som de k ommer att få ansvar för är därför viktigt. När stora
            förändringar i tillfälliga bostäder sker , exempelvis om boenden
            avvecklas , informerar Migrationsverket de kommuner som berörs
            så tidigt som möjligt.
          </note>
          <note>
            Kommunens kostnader för asylsökande barns skolgång ersätts genom
            schablonersättningar som betalas ut av Migrationsverket. Schablonersättningen
            är avse dd att täcka kommunens kostnader för asylsökande barns
            skolgång. Kommunen får även ersättning för barn som placeras enligt
            socialtjänstlagen eller lagen om vård av unga.
          </note>
          <note>
            För närvarande är det inte aktuellt för regeringen att närmare
            reglera Migrationsverkets dialog med kommunerna vid förändringar
            av beståndet av de tillfälliga bostäderna.
          </note>
          <note>
            Anf. 2 ANN-SOFIE ALM (M):
          </note>
          <note>
            Fru talman! Tack, ministern, för svaret! Jag har väckt denna
            debatt eftersom Migrationsverket och regeringen inte behandlar
            vare sig asylsök ­ ande individer eller kommunernas personal respektfullt
            när det kommer till nedstängning av boenden och flytt av de boende.
          </note>
          <note>
            Det är anmärkningsvärt, fru talman, att Migrationsverket inte
            kan ge kommunerna någon som helst framförhållning vid sina beslut
            om att flytta människor till annan ort. Detta har pågått i stor
            utsträckning ända sedan den stora flyktingvågen 2015, och det
            är förvånansvärt att det fortfarande är en sådan bristfällig kommunikation
            mellan våra olika myndigheter i Sverige.
          </note>
          <note>
            Det är naturligtvis inte ovanligt att statliga myndigheter behöver
            skära ned på sin verksamhet och därför genomgår omställningsprocesser.
            Stora omställningar innebär också risker. Risken är att viktiga
            kompetenser kan gå förlorade om man drabbas av växande handläggningstider.
            Om omställningen initieras sent eller genomförs långsamt kan det
            också uppstå onödiga kostnader. Men även om myndigheterna har
            ett inre organisatoriskt kaos måste Sveriges myndigheter möta
            individer och samverkansparter med respekt. Det är ytterst regeringens
            ansvar.
          </note>
          <note>
            Vänersborgs kommun, som är en av de orter som har kvar ett stort
            asyl- och flyktingboende, får med väldigt kort varsel upp till
            100 barn att placera i olika skolor. Trots att Migrationsverket
            säger att de planerar för flyttarna ganska lång tid i förväg får
            kommunerna veta med väldigt kort varsel att det kommer människor
            men inte vilka som kommer. Mottagarkommuner ­ na vet inte vilken
            ålder det är på barnen – om de vet det kan de planera anställningar
            av lärare eller klassindelningar.
          </note>
          <note>
            Fru talman! Det är därför med stor förundran jag hör ministern
            svara mig och kommunerna: För närvarande är det inte aktuellt
            för regeringen att närmare reglera Migrationsverkets dialog med
            kommunerna vid förändringar av beståndet av de tillfälliga bostäderna.
          </note>
          <note>
            Fru talman! Förlåt mig för att jag tar till kraftuttryck här
            i kammaren, men vi behöver verkligen slå näven i bordet och tala
            om att detta inte längre håller. Denna ordning är inte bra för
            någon. Ytterst är det individer och barn som kommer i kläm.
          </note>
          <note>
            Som fru talmannen förstår har Vänersborgs kommun och civilsamhälle
            tagit ett oerhört stort ansvar i det här, inte bara lokalt utan
            även nationellt. Man har öppnat stora famnen och tagit hand om
            alla asylsökande profes ­ sionellt men också emotionellt. Dessa
            människor är inte bara brickor i ett stort pusselspel. De är vänner.
            De är barnens klasskamrater. De är fotbolls ­ kompisar och kollegor.
            Men Migrationsverket fortsätter att flytta runt dessa individer
            och familjer som om de vore pusselbitar. Men vilket pussel är
            det som ska läggas? Är det budgetpusslet? Eller är det, som jag
            hoppas, ett integrationspussel?
          </note>
          <note>
            Två frågor i interpellationen lämnades helt obesvarade, fru talman.
            Jag kan börja med att ställa den ena till ministern: Hur avser
            ministern att tillse att rätt resurser finns i de kommuner som
            plötsligt får en stor mängd människor i olika åldrar och med olika
            bakgrund till sina boenden i kommunen? Rätt resurser behövs, och
            det behöver inte vara svårare än en dialog i rätt tid.
          </note>
          <note>
            Anf. 3 Justitie- och migrationsminister MORGAN JOHANSSON (S):
          </note>
          <note>
            Fru talman! Man kan alltid välja vilka frågor man tar upp och
            vilka frågor man fokuserar på – vad man tycker är stora problem
            i samhället. Ann-Sofie Alm väljer att ta upp denna fråga – att
            det kommer ett antal barn till en kommun, som då ska erbjuda skolgång.
          </note>
          <note>
            I interpellationen står det att det rör sig om uppemot 100 barn.
            Det är inte 100 barn. Vi har kollat upp det. Det är 38 barn. Det
            är 38 barn som har kommit till Vänersborg under perioden januari
            till augusti i år, när man stängde anläggningarna i Mariestad
            och Borås.
          </note>
          <note>
            Det har alltså kommit 38 barn på åtta månader till Vänersborg.
            Då är frågan: Är det mycket eller lite för en kommun av Vänersborgs
            storlek? Vet Ann-Sofie Alm hur många som går i skolan i Vänersborg?
            Det har jag kollat upp. Det är 4 894 barn, och det är bara i grundskolan.
            Sedan har vi förskolebarnen och gymnasieskolan.
          </note>
          <note>
            Min fråga handlar egentligen om Ann-Sofie Alms proportioner.
            Hur svårt är det för en kommun av denna storlek att ta hand om
            38 barn som över åtta månader har kommit till kommunen? Man har
            redan minst 5 000 barn i skolan, och det flyttar hela tiden in
            familjer till kommunen och ut familjer från kommunen. Det är ju
            hela tiden rörligt, så att säga.
          </note>
          <note>
            Dessutom får Vänersborg statligt stöd för denna skolgång. Staten
            betalar mellan 65 000 kronor och 119 000 kronor per år för asylsökande
            barns skolgång. Det är ett belopp som vi höjde med 50 procent
            2016. Det är alltså inte bara det att vi pratar om ett mycket
            mindre antal barn än vad Ann-Sofie Alm har förespeglat, utan det
            är också så att kommunen får betalt för deras skolgång.
          </note>
          <note>
            Ann-Sofie Alm tar också i, som hon sa, med kraftuttryck. Det
            här var hemskt. Välter detta då Vänersborgs ekonomi? Är det någonting
            som liksom utmanar hela samhället? Vi kollade upp detta när det
            gäller Vänersborg, och förra året gick Vänersborg med ett ekonomiskt
            överskott på 161 miljoner kronor. Det var det största överskottet
            som Vänersborg någonsin har registrerat.
          </note>
          <note>
            Man kan välja vilka konflikter, frågor och problem man tar upp,
            men enligt min uppfattning borde det inte vara ett oöverstigligt
            problem för en kommun med 39 000 invånare, som ju Vänersborg har,
            att ta emot 38 barn över åtta månader. Det borde man faktiskt
            kunna klara av, och det tror jag också att man gör.
          </note>
          <note>
            Sedan är bakgrunden precis den som jag skissar på i mitt interpella
            ­ tionssvar, nämligen att vi nu har ett minskat antal asylsökande,
            det minsta på 20 år. Detta gör att vi avvecklar ett antal boenden
            och i stället koncen ­ trerar oss på ett antal större boenden.
            Det är ofta bra ur en social synvinkel – man kan bedriva en bra
            verksamhet på de här asylboendena. Det är också mer kostnadseffektivt
            än tidigare.
          </note>
          <note>
            Här har vi Restad Gård i Vänersborg, som är en fantastisk anläggning.
            Jag har besökt den flera gånger och vet att den fungerar väldigt
            bra som ett asylboende. Därför har de fått ta emot fler när vi
            avvecklar de mindre ställena.
          </note>
          <note>
            Det är klart att man alltid ska informera kommunen så fort man
            kan, till exempel när det är offentligt att man ska lägga ned
            en verksamhet i en annan kommun. Men att blåsa upp en fråga om
            38 barn på åtta månader som om detta vore ett stort, oöverstigligt
            problem tycker jag inte riktigt har rätt proportioner.
          </note>
          <note>
            Anf. 4 ANN-SOFIE ALM (M):
          </note>
          <note>
            Fru talman! Detta är inget oöverstigligt problem för Vänersborgs
            kommun. De är vana att ta hand om många människor som kommer,
            eftersom de har ett av de största boendena i Sverige. Efter omstruktureringen
            av Migrationsverkets boenden är detta det enda stora boendet i
            Västsverige.
          </note>
          <note>
            Att det är 100 barn gäller, eftersom det är det antalet barn
            som finns i de migrationsboenden runt omkring som kommer att lägga
            ned. Dessa kommer antagligen att flytta till Migrationsverkets
            boende i Vänersborg. Det är inte 38 elever; det är 32 elever i
            förskoleklass till årskurs 9 som har kommit till Vänersborg hittills
            i år. Man väntar att det kommer 22 till från Melleruds boende,
            men man vet inte om alla kommer.
          </note>
          <note>
            Det ministern säger, att det inte är överstigligt, är nästan
            lite arrogant, fru talman. Det handlar om Migrationsverkets, alltså
            ministerns, ansvar att varsko mottagande kommuner så att de kan
            ta emot i ett ordnat mottag ­ ande.
          </note>
          <note>
            Välter det här ekonomin i Vänersborg? Nej, det gör det naturligtvis
            inte. Men återigen, det här handlar om respekt för varandra och
            att man ska berätta så att människor inte kommer i kläm.
          </note>
          <note>
            Det är såklart en kostnad. Migrationsverket betalar ut en schablon
            ­ ersättning för eleverna, och den ersättningen är generell, inte
            behovs ­ anpassad. En del av de elever som kommer har varit traumatiserade,
            ham ­ nat på ett boende och bott där under etableringstidens två
            år, och nu rycks de upp med rötterna igen. Det här betyder att
            man inte vet vilka behov dessa elever har. Alltså blir det mycket
            dyrare än schablonersättningen.
          </note>
          <note>
            Fru talman! Det är såklart positivt att det kommer människor
            till Vänersborgs kommun. Det är ingen som har ifrågasatt det.
            Men jag ifrågasätter väldigt starkt att Migrationsverket inte
            kan ha en framförhållning i sina beslut så att det kan bli bra
            för dessa människor. Det blir kostsamt för kommunen i form av
            bland annat försörjningsstöd, sfi och samhällsinfor ­ mation.
            Etableringsstödet betalas bara ut av staten i två år, och det
            tåget har gått. De här människorna har inget etableringsstöd kvar.
          </note>
          <note>
            Vänersborgs kommuns socialförvaltning, har jag kollat upp, har
            ett kraftigt ökat antal orosanmälningar, och kommunens kostnader
            har stigit från 32 miljoner kronor 2016 till 49 miljoner kronor
            2020. Det blir stökigt när människor inte känner sig trygga, och
            det här, fru talman, är ministerns ansvar. Hade Migrationsverket
            kunnat ha en bättre framförhållning i sin dialog med de mottagande
            kommunerna och de kommuner som de flyttande migranterna lämnar,
            hade det blivit ett mycket bättre utfall.
          </note>
          <note>
            Anf. 5 Justitie- och migrationsminister MORGAN JOHANSSON (S):
          </note>
          <note>
            Fru talman! Det är självklart att Migrationsverket så fort man
            kan ska kommunicera med de kommuner som berörs av olika beslut.
            Det är bara det att ofta när man är på väg att lägga ned en verksamhet
            måste man först se till att kommunicera med exempelvis de anställda
            som berörs så att exempelvis MBL-förhandlingarna är färdiga innan
            man kan avisera att man avser att lägga ned och därefter flytta.
            Men så fort de här formella sakerna är gjorda ska man också kommunicera
            med de kommuner som berörs. Det gör Migrationsverket, påstår jag.
            Man tar de kontakterna när man behöver göra det.
          </note>
          <note>
            Det jag reagerade över är att Ann-Sofie Alm väljer att blåsa
            upp att det har kommit 38 barn till Vänersborg från januari till
            augusti till en jättefråga och ta upp det i en interpellationsdebatt
            i riksdagen. Det är som sagt en kommun där nästan 5 000 barn går
            i skolan och där det flyttar in och ut människor hela tiden. Jag
            har också varit kommunpolitiker, och alla kommuner har ju en beredskap
            för att kunna bereda plats för nya barn som kommer till genom
            att nya familjer flyttar in i kommunen.
          </note>
          <note>
            Här fokuserar Ann-Sofie Alm på de invandrarbarn som flyttar in
            i kommunen till följd av detta, men det är också många som flyttar
            ut genom att de placeras i andra kommuner. Så är det ju också,
            eftersom det här är ett asylboende. Här ska man vara under den
            tid som man väntar på att få besked av Migrationsverket om man
            får lov att stanna eller inte. Det handlar om månader. När du
            kommer till Sverige i dag och söker asyl är den genomsnittliga
            handläggningstiden hos Migrationsverket ungefär tre månader. Sedan
            är det en överklagandetid därefter, men under de månaderna ska
            man ha någonstans att bo. Så fort man har fått besked om man får
            lov att stanna i Sverige ska man antingen placeras ut i en kommun
            eller avvisas från Sverige och helt enkelt åka hem till sitt hemland
            igen.
          </note>
          <note>
            Ja, det har kommit 38 barn från januari till augusti från de
            boenden som har lagts ned i Mariestad och Borås, men under samma
            period har barn och barnfamiljer också flyttat ut därför att de
            har placerats i andra kommuner.
          </note>
          <note>
            Det handlar återigen om proportionerna. Jag är övertygad om att
            en kommun med 39 000 invånare och nästan 5 000 barn i skolan faktiskt
            kan hantera om det kommer in 38 barn under åtta månader. Sedan
            är det åter ­ igen en självklarhet att så fort Migrationsverket
            kan kommunicera med de kommuner vi pratar om, ja, då ska man också
            göra det.
          </note>
          <note>
            Ann-Sofie Alm tar sedan upp schablonersättningen som hon tycker
            är för låg, uppfattar jag det som. Vi höjde schablonersättningen
            till asylsök ­ ande barns skolgång 2016. Den uppgår nu, som sagt,
            till mellan 65 000 kronor och 119 000 kronor per år beroende på
            vilka årskurser vi talar om. Vi höjde den med 50 procent.
          </note>
          <note>
            Jag har inte sett att Moderaterna i något budgetförslag driver
            att man ska höja schablonersättningen för den här skolgången.
            Det är möjligt att Ann-Sofie Alm har en annan uppfattning, men
            jag har inte sett någonting sådant. Här är det väl snarare så
            att Ann-Sofie Alm står och låter som om hon vill höja, men i själva
            verket har hon ingen täckning för det påståendet.
          </note>
          <note>
            Likadant är det med etableringsstödet. Jag har inte heller där
            sett några utspel från Moderaterna om att öka stödet. Det är å
            andra sidan en debatt som egentligen inte hör hemma här. Den handlar
            om de asylsökande som får uppehållstillstånd och ska etableras
            i en kommun. Det är det stödet vi i så fall pratar om.
          </note>
          <note>
            Om Ann-Sofie Alm har några riktiga budgetförslag från Moderaterna
            som kan täcka upp kravet på höjda schablonersättningar lyssnar
            jag gärna. Men jag har inte sett något sådant.
          </note>
          <note>
            Anf. 6 ANN-SOFIE ALM (M):
          </note>
          <note>
            Fru talman! Vänersborg är naturligtvis bara ett exempel. Det
            ser så ut i hela Sverige. Migrationsverket har en alldeles för
            dålig dialog med kommunerna.
          </note>
          <note>
            Ministern säger att Migrationsverket ska informera så tidigt
            som möjligt. Jag tror att ministern till och med sa att de gör
            så. Det är ett mycket märkligt påstående. Det är så nära en lögn
            man kan komma. Vad betyder det att Migrationsverket informerar
            så tidigt som möjligt? Det kan betyda en lapp på ett skrivbord.
            Regeringen behöver reglera hur dialogen med kommunerna ska gå
            till. Det här duger inte.
          </note>
          <note>
            Regeringens avsikt är kanske inte att asylsökande som flyttar
            till tillfälliga bostäder i Vänersborg ska bo kvar och integreras,
            men verkligheten är en annan. För trots att Vänersborg de senaste
            fyra åren haft noll i kommunantal har flyktingmottagande av egenbosatta
            varit 220 personer 2018, 42 personer 2019 och 72 personer 2020.
            Det är naturligtvis bra att det kommer människor till Vänersborgs
            kommun, men jag vill fortfarande veta varför regeringen inte vill
            att Migrationsverket ska ha en bättre dialog med kommunerna så
            att det blir ett ordnat mottagande för de individer som förflyttas
            mellan de olika tillfälliga boendena.
          </note>
          <note>
            Anf. 7 Justitie- och migrationsminister MORGAN JOHANSSON (S):
          </note>
          <note>
            Fru talman! Jag påstår att Migrationsverket informerar så fort
            man kan, men det föregås ofta, som jag sa, av en process där man
            måste informera de anställda och genomföra de formella åtgärder
            som behövs inför en nedläggning. Därefter går det att ha en process
            med de kommuner som berörs. Jag förutsätter att det sker, och
            jag påstår att det sker på det sättet.
          </note>
          <note>
            Klarar en kommun som Vänersborg av att ta emot 38 barn under
            åtta månader? Detta är en kommun där det går nästan 5 000 barn
            i skolan. Ja, det påstår jag att man klarar. Välter detta kommunens
            ekonomi? Nej, det gör det inte. Förra året hade Vänersborg över
            160 miljoner i överskott. Det största överskottet någonsin.
          </note>
          <note>
            Finns det saker som kan utvecklas? Jag är säker på att man kan
            utveckla dialogen. Men glöm inte att hela bakgrunden är att antalet
            asylsökande i Sverige har sjunkit kraftigt. Det är därför omstruktureringarna
            måste göras så att de mindre boendena läggs ned och en koncentration
            sker på de större boendena.
          </note>
          <note>
            Sedan säger Ann-Sofie Alm att Vänersborg har noll i tilldelning.
            Det beror bland annat på egenbosättningen. Då säger hon att det
            kom 72 under 2020. Jag påminner återigen om att Vänersborg är
            en kommun med 39 000 invånare. Att det bosätter sig 72 asylsökande
            där – är det verkligen det stora problemet i samhället? Jag tror
            faktiskt inte det.
          </note>
          <note>
            Här handlar det om proportioner, som man ibland väljer att bortse
            från. Man gör en stor sak av något som inte är ett så stort problem
            egentligen.
          </note>
          <note>
            Jag fick inget svar av Ann-Sofie Alm om Moderaterna har några
            förslag om att höja schablonersättningen till skolan. Jag tror
            inte att man har det. Därmed faller hennes kritik på den punkten.
          </note>
          <note>
            Interpellationsdebatten var härmed avslutad.
          </note>
          <note>
            § 7 Svar på interpellation 2020/21:862 om fastställande av identitet
          </note>
          <note>
            Anf. 8 Justitie- och migrationsminister MORGAN JOHANSSON (S):
          </note>
          <note>
            Fru talman! Ann-Sofie Alm har frågat mig hur jag avser att säkerställa
            rättssäkerheten vid klarläggandet av den sökandes identitet i
            anknytningsärenden och vilka åtgärder jag är beredd att vidta
            för att den sökandes identitet ska kunna fastställas. Ann-Sofie
            Alm frågar också vilka åtgärder jag avser att vidta för att öka
            insynen mellan myndigheter och samtidigt förhindra att olovliga
            slagningar i Migrationsverkets register genomförs.
          </note>
          <note>
            Frågan ställs mot bakgrund av att Riksrevisionen har granskat
            hur Migrationsverket och utlandsmyndigheterna arbetar med anknytningsärenden.
            Det är viktigt att personer som vistas i Sverige är de personer
            som de utger sig för att vara. Därför är jag och regeringen mycket
            angelägna om att de identitetskontroller som bör ske också genomförs
            med hög kvalitet.
          </note>
          <note>
            Regeringen kommer på sedvanligt sätt att återkomma med en skrivelse
            till riksdagen med svar på vilka åtgärder regeringen avser att
            vidta med anledning av de rekommendationer Riksrevisionen lämnat
            i sin granskning av anknytningsärenden. Ärendet bereds just nu
            inom Regeringskans ­ liet, och jag vill inte föregå skrivelsen
            som ska vara riksdagen till handa senast den 20 oktober 2021.
          </note>
          <note>
            När det gäller den sista frågan angående olovliga slagningar
            är det viktigt att det finns digitala lösningar som möjliggör
            ett mer proaktivt arbete. Inom ramen för Migrationsverkets digitala
            transformationsarbete utvecklas just nu en förmåga att bli bättre
            på att upptäcka olovliga slagningar. Det skulle bland annat kunna
            leda till en ökad begränsning av behörigheter i handläggningsstöd
            och ett system för att upptäcka avvikelser bland de slagningar
            som görs i Migrationsverkets register.
          </note>
          <note>
            Som svar på frågan om att öka insynen mellan myndigheter är det
            först och främst viktigt att myndigheterna till fullo använder
            de möjligheter som redan finns. Regeringen är dock beredd att
            överväga ytterligare åtgärder för att öka myndigheters förmåga
            att dela viktig information mellan var ­ andra i syfte att komma
            åt kriminella, om detta skulle visa sig nödvändigt.
          </note>
          <note>
            Anf. 9 ANN-SOFIE ALM (M):
          </note>
          <note>
            Fru talman! Jag tackar ministern för svaret.
          </note>
          <note>
            Bristande kontroll över vilka som bor i Sverige är en viktig
            anledning till de otäcka och omfattande problem vi ser med grov
            organiserad brottslighet, utanförskap och bidragsbrott. Det har
            väl inte undgått någon problemen med folkbokföringen, felutbetalningar
            och samordningsnummer.
          </note>
          <note>
            Antalet personer som inte har styrkt sin identitet är omkring
            200 000 – skrivna på felaktiga adresser i Sverige, enligt Skatteverket.
            Omkring 400 000 så kallade samordningsnummer har utfärdats för
            personer som inte är eller har varit folkbokförda i Sverige.
          </note>
          <note>
            Att Riksrevisionen nu ovanpå detta har visat på stora brister
            i utlandsmyndigheternas arbete med att klargöra människors identitet,
            till exempel sådana som tänker anhöriginvandra till Sverige, är
            naturligtvis mycket otryggt att höra. Utlandsmyndigheterna kan
            alltså inte säkerställa, inte ens klargöra, vilken person som
            de ger tillstånd att söka asyl. Migrationsverket kontrollerar
            inte vidare utan godtar utlandsmyndigheternas beslut.
          </note>
          <note>
            Jag förstår att ministern vill invänta regeringens hela svar
            på Riksrevisionens rapport på hur man ska få bukt med problemen.
            De är ytterst allvarliga. Men som ansvarig minister i snart åtta
            år borde det finnas åtminstone en uppfattning om vad regeringen
            ska vidta för åtgärder.
          </note>
          <note>
            Migrationsverket har, trots allt, vid ett flertal tillfällen
            varnat för att man inte kan identifiera människor som söker sig
            till och vistas inom vår nations gränser, inte heller att personerna
            i fråga har endast en identitet. Migrationsverket har i en skrivelse
            till Justitiedepartementet den 12 februari 2018 efterfrågat ändringar
            i lagstiftningen för att kunna uppta biometri, det vill säga fotografi
            och tio fingeravtryck, i ärenden om besöks ‑ , studerande ‑ ,
            anknytnings- och arbetstillstånd i samband med ansökan. Skrivelsen
            följdes upp den 30 november 2020 där problemet på nytt tas upp
            och myndigheten uttryckligen skriver att Migrationsverket i dag
            har svårigheter att identifiera och verifiera personers identitet.
            Vi har alltså ingen aning om vilka vi möter på gatan.
          </note>
          <note>
            Vissa av de saker som Migrationsverket har påtalat i skrivelserna
            är nu sent omsider på gång att åtgärdas. Men Migrationsverket
            skriver till exempel i sitt remissvar på denna promemoria: ”Migrationsverket
            har i andra sammanhang … pekat på behov av ökat stöd för upptagning,
            lagring och användning av biometri i verkets verksamhet. Det välkomnas
            att detta förslag ger ett visst sådant stöd för ett effektivt
            användande av in- och utresesystemet. På vissa punkter vore det
            dock önskvärt att förslaget förtydligades och utökades.”
          </note>
          <note>
            Fru talman! Frågan är inte ny och inte obekant. Ändå är ministern,
            i det svar jag fick på denna interpellation, svarslös gällande
            vilka åtgärder regeringen anser sig behöva vidta för att få bukt
            med identitetsproblemen. Frågan kvarstår alltså: Vad ska regeringen
            göra?
          </note>
          <note>
            Anf. 10 Justitie- och migrationsminister MORGAN JOHANSSON (S):
          </note>
          <note>
            Fru talman! Nej, jag är faktiskt inte svarslös. Det blir en replikomgång
            här också, så jag ska strax komma in på vad som är på gång att
            göras.
          </note>
          <note>
            Men först bara två ord om detta med folkbokföringen, som Ann-Sofie
            Alm tar upp. Det har ju varit och är ett problem att människor
            skriver sig på fel adress. Det kan finnas många skäl till detta,
            men vi har sett en kri ­ minalitet som har varit knuten just till
            att man skriver sig på fel adress för att kunna få tillgång till
            olika former av bidrag eller annat.
          </note>
          <note>
            Detta har vi sett som ett stort problem, och därför återinförde
            vi folkbokföringsbrottet. Nu för tiden är det förbjudet, kriminaliserat,
            att skriva sig på en annan adress. Jag kan konstatera att det
            var Moderaterna som avskaffade folkbokföringsbrottet en gång;
            det var alliansregeringen. Så om Ann-Sofie Alm tycker att detta
            är ett problem vill jag fråga henne: Varför avskaffade Moderaterna
            folkbokföringsbrottet? Varför fick vi återinföra det som ett led
            i att komma till rätta med problemet med fusk och fiffel?
          </note>
          <note>
            Nu har vi i alla fall fått det på plats. Det gäller återigen
            sedan ett par år tillbaka – folkbokföringsbrottet är återinfört.
            Det var ett led i att städa upp i en del av systemen och i ett
            pågående arbete för att bekämpa det fusk och det fiffel som vi
            har sett. Vi gör också många andra saker i samband med detta,
            men det här var en av de saker vi gjorde.
          </note>
          <note>
            När det sedan gäller anknytningsärendena och det som interpellationen
            egentligen handlar om måste man självklart i så stor utsträckning
            som möjligt kunna fastställa människors identitet när de kommer
            hit som familjemedlemmar till före detta asylsökande i Sverige.
            Det är inte alltid så lätt att fastställa människors identitet
            i de länder vi pratar om.
          </note>
          <note>
            Sverige har en unik historia. Vi har en folkbokföring som sträcker
            sig tillbaka till 1600-talet med de gamla kyrkböckerna och är
            ett av de länder i världen som har längst tradition av att ha
            koll på vem som föds, vem som dör och när detta har skett. Vi
            har en unik tradition på detta område. Det har man sannerligen
            inte i alla länder. Man har inte alls koll på detta på samma sätt,
            och än mindre papper på vilka människor är – inte ens födelse
            ­ uppgifter som kan bekräftas. Detta är en realitet i många länder
            som vi pratar om.
          </note>
          <note>
            Ändå måste man göra så mycket som möjligt för att komma till
            rätta med detta och kunna fastställa människors identitet. Detta
            har också, skulle jag säga, blivit lättare när antalet asylsökande
            ju har minskat kraftigt i Sverige.
          </note>
          <note>
            Ta bara anknytningsärendena gällande de före detta asylsökande,
            det vill säga när du har kommit hit och fått uppehållstillstånd
            här och vill ta hit resten av din familj, alltså make/maka och
            dina barn; det är bara kärnfamiljen vi pratar om här. Där hade
            vi för några år sedan, 2017, nästan 20 000 ärenden. I år räknar
            vi med 3 000 ärenden. Att det har sjunkit så pass mycket innebär
            att det blir lättare för myndigheterna att göra de kontroller
            som man måste göra för att kunna fastställa identitet.
          </note>
          <note>
            Jag tror att mer behöver göras. Vi har förstås tagit del av Riksrevisionens
            rapport, och Migrationsverket förbereder nu en åtgärdsplan som
            kommer att vara färdig inom kort – man ska besluta om den inom
            ett par veck ­ or.
          </note>
          <note>
            Jag ska inte gå in på alla detaljer, men jag kan nämna att några
            av de åtgärder det skulle kunna handla om är att utöka utbildningsinsatserna
            för den personal som jobbar med detta på utlandsmyndigheterna,
            att införa en ny typ av checklistor i form av bedömningsprotokoll
            som ska tydliggöra granskningen och bedömningen av id-handlingarna,
            att införskaffa ny teknisk utrustning som ökar möjligheten att
            upptäcka falska handlingar och slutligen också att utstationera
            id-experter vid utlandsmyndigheterna för att kunna göra en bättre
            granskning av dokumenten. Detta är exempel på åtgärder som man
            diskuterar för att kunna bemöta den här kritiken och förbättra
            de här rutinerna.
          </note>
          <note>
            Anf. 11 ANN-SOFIE ALM (M):
          </note>
          <note>
            Fru talman! Ministern försöker sin vana trogen blåsa upp vad
            alliansregeringen gjorde i stället för att berätta hur man ska
            komma till rätta med problemen när man redan har suttit i regering
            i åtta år.
          </note>
          <note>
            Staten måste kunna fastställa vilka som lever i Sverige för att
            kunna vända utvecklingen i landet. Jag välkomnar ministerns förslag
            om att utöka utbildningsinsatserna och se till att det finns mer
            teknisk utrustning på plats. Vad jag förstår är det till och med
            olika utrustning även på Migra ­ tionsverkets kontor här i Sverige.
            Man kan alltså inte ens här i Sverige göra likvärdiga bedömningar.
          </note>
          <note>
            Att stationera experter utomlands är fantastiskt bra – man kan
            till exempel lyssna in vad det är för slags dialekt som pratas.
            Det finns väldigt många olika saker man kan komma åt med hjälp
            av mänsklig expertis.
          </note>
          <note>
            Men svenska folket frågar sig fortfarande med rätta varför regeringen
            förhåller sig så passiv när det handlar om de åtgärder man vill
            vidta för att få bukt med identitetsproblemen. Jag funderar, fru
            talman, på om regeringen inte riktigt vet vad man ska göra. I
            så fall har jag några goda förslag från Moderaterna, om ministern
            vill lyssna uppmärksamt. Det är fem friska förslag.
          </note>
          <note>
            Man borde kunna förtydliga den sökandes skyldigheter på ett mycket
            bättre sätt. Det ska i lag finnas angivet vilka skyldigheter den
            som söker asyl i Sverige har. Utan dröjsmål ska man ansöka om
            asyl och lämna in identitetshandlingar. Det händer nämligen att
            människor skickas hit med utlandsmyndighetens stämpel på vilka
            de är, och sedan kommer de inte vidare i Sverige utan försvinner
            på vägen.
          </note>
          <note>
            Identiteten måste styrkas. En sådan process måste vara central
            i asylprocessen. Det är klart att identiteten måste utredas noga
            när en person kommer till Sverige. Jag undrar, fru talman, om
            ministern verkligen räknar med 3 000 anhöriginvandrare i år –
            om jag hörde rätt. I sådana fall borde denna identitetsfråga bli
            väldigt mycket lättare att lösa.
          </note>
          <note>
            Migrationsverket och polisen bör i större utsträckning samarbeta
            kring identitetsfrågorna. Detta kräver en översyn av sekretesslagstiftningen,
            och det kräver kanske också en direktinsyn mellan respektive myndighets
            informationsdatabaser.
          </note>
          <note>
            Ett system för medicinska åldersbedömningar måste inrättas. Om
            uppehållstillstånd blir återkallade måste vi se till att prioritera
            och driva de ärendena.
          </note>
          <note>
            Migrationsverket bör ges i uppdrag att förbättra kvaliteten i
            asylutredningar. Det borde göras en utredning av vilken kvalitet
            man bör ha i asylutredningarna. Som det är i dag är det inte tillräckligt.
          </note>
          <note>
            Gör man inte detta, fru talman, växer skuggsamhället. Därför
            skulle jag vilja veta vad ministern anser om dessa förslag.
          </note>
          <note>
            Anf. 12 Justitie- och migrationsminister MORGAN JOHANSSON (S):
          </note>
          <note>
            Fru talman! Nej, jag blåste inte alls upp vad alliansregeringen
            gjorde. Jag påpekade bara att alliansregeringen avskaffade folkbokföringsbrottet
            och att vi återinförde det. Och min fråga till Ann-Sofie Alm var
            just, om hon nu anser att det här är ett så pass stort problem,
            varför alliansregeringen då avskaffade folkbokföringsbrottet.
            Den diskussionen kan vi ta en annan gång. Jag antar att vi båda
            är överens om att det är bra att detta nu är på plats igen, så
            att polisen och åklagarna har ytterligare ett instrument att arbeta
            med för att till exempel bekämpa fusk och fiffel, inte minst inom
            välfärdsområdena.
          </note>
          <note>
            Sedan nämnde jag vilken typ av åtgärder som kan komma att bli
            aktuella i samband med att Migrationsverket nu tar fram sin åtgärdsplan.
            Och det är, som jag sa, utbildningsinsatser för personalen på
            utlandsmyndigheterna, mer speciella checklistor i form av till
            exempel bedömningsprotokoll som ska tydliggöra vilka granskningar
            och bedömningar av id-handlingar som har gjorts vid utlandsmyndigheter,
            så att man kan stämma av det i efterhand. Det handlar också om,
            som jag sa, ny teknisk utrustning som ökar möjligheten att upptäcka
            falska handlingar. Det kan slutligen handla om att utstationera
            id-experter vid de utlandsmyndigheter som det framför allt handlar
            om, för att få till stånd en bättre granskning av dokumenten.
          </note>
          <note>
            Detta arbetar Migrationsverket med nu. Jag vet att de är i slutskedet
            av det arbetet och att det kommer ett beslut i närtid kring åtgärdsplanen.
            Då kan Ann-Sofie Alm stämma av åtgärderna – det här är bara exempel
            – med de åtgärder som hon nu säger att Moderaterna för fram. Det
            finns säkert mycket som man kan plocka upp där, men en del av
            de åtgärder som Moderaterna förde fram ställer jag mig faktiskt
            lite frågande till. En av åtgärderna var att vi skulle införa
            medicinska åldersbedömningar. Men, herregud, det har vi ju sedan
            åratal tillbaka i Sverige. Det var ju på mitt initiativ som vi
            återinförde medicinska åldersbedömningar. Det systemet havererade
            under alliansregeringen 2012–2013. Jo, så var det faktiskt. Det
            havererade då, och vi fick återstarta detta efter några år, 2016–2017.
          </note>
          <note>
            Det har varit en ganska stor diskussion om kvaliteten i de medicinska
            åldersbedömningarna, och det finns de som ifrågasätter dem. Men
            vi har medicinska åldersbedömningar sedan ett antal år tillbaka
            på initiativ av den regering som jag företräder, så de finns redan
            på plats.
          </note>
          <note>
            Ytterligare ett förslag var att kvaliteten på asylutredningarna
            ska bli bättre. Där vill jag nog ändå säga att Sverige generellt
            sett har en väldigt hög kvalitet på asylutredningarna. När UNHCR,
            FN:s flyktingkommissariat, då och då gör utvärderingar och granskningar
            av olika länders hantering av asylärenden kommer Sverige ofta
            väldigt väl ut. Vi har ett system med migrationsverk och dessutom
            ett domstolsförfarande som gör att vi internationellt sett, vågar
            jag påstå, har hög kvalitet på våra utredningar och också en hög
            rättssäkerhet.
          </note>
          <note>
            Det är säkert så att allting kan bli bättre, och så kan det naturligtvis
            alltid vara. Men jag vill nog ändå påpeka att vi i grunden har
            en ganska hög kvalitet också i detta.
          </note>
          <note>
            Allra sist: Jag tror att man ändå kan komma ganska långt med
            de åtgärder som vi nu föreslår. Man kan aldrig garantera att man
            klarar ut allas identiteter, särskilt inte när världen ser ut
            som den gör och de olika länder ­ nas situationer ser ut som de
            gör. Men siffran 3 000, som jag tog upp, är alltså anknytningsärenden
            till före detta asylsökande. De har alltså minskat kraftigt, från
            ungefär 20 000 2017 ned till 3 000 i år, som är bedömningen för
            den gruppen. Det gör att det blir mer tid och större möjligheter
            att granska ansökningarna.
          </note>
          <note>
            Anf. 13 ANN-SOFIE ALM (M):
          </note>
          <note>
            Fru talman! Jag måste fråga: Menar ministern att det finns ett
            väl fungerande system, ett rättssäkert system, gällande medicinsk
            åldersbedömning? Och menar ministern att asylutredningarna håller
            en hög kvalitet? Menar ministern att Skatteverket då inte har
            rätt siffror, att det är 200 000 som bor här utan att man har
            rätt uppgift om deras identitet? Menar minis ­ tern att det är
            omkring 400 000 samordningsnummer som har utfärdats för personer
            vilkas identitet man inte vet? Är det fel siffror när det gäller
            dem?
          </note>
          <note>
            Ytterst handlar det om att man undergräver den reglerade invandring
            ­ en. Det är ett hot mot rikets säkerhet när man inte kan fastställa
            vilka människor som befinner sig på Sveriges nations territorium.
          </note>
          <note>
            Fru talman! Det måste bli ordning i Sverige nu. Vi kan inte ha
            en regering som trots att de har styrt i snart åtta år fortsätter
            att skylla ifrån sig. Vi måste ha en regering som tar ansvar och
            som har kraften att skapa ordning och reda. Mitt förslag är en
            moderatledd regering som får till ordning och reda.
          </note>
          <note>
            Jag har en fråga till, men jag får ta upp den en annan gång.
          </note>
          <note>
            Anf. 14 Justitie- och migrationsminister MORGAN JOHANSSON (S):
          </note>
          <note>
            Fru talman! Jag förstår att det står i Ann-Sofie Alms talepunkter
            att hon ska säga att det nu måste bli ordning och reda.
          </note>
          <note>
            Låt mig bara säga att när jag 2014 tillträdde som migrationsminister
            var det inte precis till någon situation av ordning och reda som
            jag tillträdde. Tvärtom var det i ett läge där alliansregeringen
            hade tappat greppet totalt om migrationspolitiken.
          </note>
          <note>
            Man hade infört den mest liberala, generösa arbetskraftsinvandringslagstiftning
            som vi någonsin har haft och, vad jag vet, världens mest generösa.
            Det har lett till så mycket fusk, fiffel, elände och människoexploatering.
            Man hade dessutom infört EU:s mest generösa asylpolitik, som ledde
            till att Sverige tog ett oproportionellt stort ansvar – mycket,
            mycket mer än alla andra länder.
          </note>
          <note>
            Detta var den situation som jag kom till 2014. Då fick jag och
            den regering som jag företrädde strama åt. Det gjorde vi 2015
            med gränskontroller, id-kontroller, den tillfälliga lagen och
            med den nya lagstiftningen, där vi helt enkelt tog kontroll över
            situationen.
          </note>
          <note>
            Nej, jag tror inte att människor vill tillbaka till den gamla
            moderata politiken, som snarare tvärtom präglades av totalt kaos
            och oordning.
          </note>
          <note>
            Nu har vi faktiskt kontroll över situationen och läget. Vi har
            ett väl fungerande system, vågar jag påstå. Vi har också en lagstiftning
            som nu ligger i nivå med övriga EU:s när det gäller asylpolitiken
            totalt sett, vilket förebygger att vi igen hamnar i det läge som
            vi hade runt 2014 och 2015 och som jag och den regering som då
            tillträdde fick ta ansvar för. Det tänker jag stå för.
          </note>
          <note>
            De medicinska åldersbedömningarna havererade under den moderata
            tiden. Vi återinförde dem några år in på den efterföljande mandatperioden,
            och vi har nu ett sådant system.
          </note>
          <note>
            Jag har redogjort för en del förslag på vad Migrationsverket
            kommer att kunna göra med anledning av Riksrevisionens rapport.
            Det kommer mer information om detta när beslut ska fattas.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellation 2020/21:834 om förutsättningar för
            skärgården att leva året om
          </note>
          <note>
            Anf. 15 Näringsminister IBRAHIM BAYLAN (S):
          </note>
          <note>
            Fru talman! Kerstin Lundgren har frågat miljö- och klimatministern
            om han anser att det är angeläget att säkerställa möjligheterna
            att utveckla öbygder som i Stockholms skärgård för att upprätthålla
            service för både friluftsliv och åretruntboende i väglöst land.
            Kerstin Lundgren har även frågat vilka åtgärder miljö- och klimatministern
            är beredd att pröva för att nya regelverk inte ska förhindra utvecklingen
            av skärgårdens landsbygd samt om miljö- och klimatministern ser
            skäl att balansera skärgårdens utvecklings- och bevarandeintressen
            genom att ta stöd i och utveckla begreppet ”kärnöar” som en grund
            för att differentiera strandskyddsreglerna.
          </note>
          <note>
            Fru talman! Arbetet inom regeringen är så fördelat att det är
            jag som ska svara på interpellationen .
          </note>
          <note>
            Regeringen lägger stor vikt vid att hela landet, både städer
            och landsbygder som inkluderar skärgårdsområden , utvecklas så
            att hela Sveriges potential används. Möjligheterna att bo, leva
            och verka i alla delar av landet ska förbättras , och regeringen
            genomför många insatser för detta.
          </note>
          <note>
            God tillgång till service är grundläggande för att landsbygderna
            och skärgårdarna ska vara attraktiva platser. Det huvudsakliga
            ansvaret för den offentliga service som är viktig för att vardagen
            ska fungera , som bland annat skola, vård och omsorg , ligger
            på kommuner och regioner. Att den fungerar i hela landet är av
            stor betydelse , och regeringen arbetar kontinuerligt för att
            ge kommuner och regioner förutsättningar för detta.
          </note>
          <note>
            Även tillgång till kommersiell service är viktig för att det
            ska vara möjligt att bo, leva och verka i hela landet. För perioden
            2015 – 2020 gick drygt 1 miljard kronor i statliga medel och EU-medel
            till olika insatser som syftar till att stödja dagligvarubutiker
            och drivmedelsstationer i landsbygder. Under 2020 beslutades det
            till exempel om 54,5 miljoner kronor i särskilt driftstöd till
            dagligvarubutiker. Driftsstödet beviljades till 23 butiker i landets
            skärgård ar, och a v dessa låg 14 i Stockholms län .
          </note>
          <note>
            Digitalisering och utbyggnad av bredbandsinfrastruktur är också
            viktiga för landsbygdernas och skärgårdarnas utveckling. Regeringen
            har ambitiösa mål för utbyggnaden av bredband. År 2021, alltså
            innevarande år, avsätts 1, 6 miljarder kronor till det nationella
            stödsystemet för bredbandsutbyggnad på landsbygderna. I landsbygdsprogrammet
            2014–2022 har regeringen avsatt cirka 4,35 miljarder kronor till
            bredbandsutbyggnad.
          </note>
          <note>
            Fru talman! Medlen i landsbygdsprogrammet har bidragit till att
            Stock ­ holms skärgård har kunnat bygga ut bredbandsinfrastruktur
            för cirka 180 miljoner kronor, och detta har lett till att 800
            hushåll som är folkbok ­ förda i skärgården fått tillgång till
            snabbt och robust bredban d . Utöver de fast boende har även ett
            stort antal fritidsboenden fått ta del av denna utveck ­ ling.
          </note>
          <note>
            Utredningen om översyn av strandskyddet redovisade sitt betänkande
            till regeringen den 14 december 2020. Betänkandet har därefter
            remitterats till och med den 3 maj i år. För närvarande pågår
            den fortsatta beredningen inom Regeringskansliet av utredningens
            förslag.
          </note>
          <note>
            Anf. 16 KERSTIN LUNDGREN (C):
          </note>
          <note>
            Fru talman! I Stockholms skärgård finns omkring 30 000 öar, varav
            cirka 200 är bebodda. De flesta öarna är väglöst land utan färjeförbindelse.
            Skärgården är en del av Stockholms läns betydande landsbygd, någonting
            som man kanske inte tänker på när man vistas i Riksdagshusets
            närhet. Men det är en landsbygd avseende restider och transportkostnader
            som snarast kan liknas vid Norrlands inland.
          </note>
          <note>
            För att öbygderna ska vara tillgängliga för många även under
            de mörka dagarna på året är det viktigt att grundläggande förutsättningar
            för människor finns för att hålla öarna levande. Det är de fastboende
            som också har en viktig roll som ögon och öron i vårt totalförsvar
            – säkra inloppet till Stockholm och Stockholms stad.
          </note>
          <note>
            I Stockholmsregionen, som vi nu befinner oss i, har länsstyrelsen
            och kommunerna under lång tid sökt förutsättningar för människor
            att leva i skärgården. Och man har utvecklat satsningarna på så
            kallade kärnöar. Där finns det en stor samsyn över olika blockgränser
            i Region Stockholm. Det är stödjepunkter för kommersiell offentlig
            service i skärgården för att göra det möjligt för människor utan
            fast landförbindelse att utan alltför långa restider och alltför
            långa avstånd få tillgång till service.
          </note>
          <note>
            För en stor del av skärgården gäller många särskilda regler.
            Och frågan om strandskydd är endast en av dem, men den har stor
            påverkan eftersom delar av öarna dessutom omfattas av ett utökat
            strandskydd.
          </note>
          <note>
            Fru talman! Jag väckte denna interpellation den 15 juni, innan
            något misstroendevotum hade väckts i kammaren. Det är snart tre
            månader sedan. Jag väckte den just för att det var viktigt att
            uppmärksamma regering ­ en på att när man bereder Strandskyddsutredningen
            är begreppet kärnöar och de särskilda förutsättningarna en viktig
            del att uppmärksamma. Jag förväntar mig inte, fru talman, att
            statsrådet Baylan i dag – eller statsrådet Bolund, som interpellationen
            ställdes till – ska kunna ge ett besked. Men det är viktigt att
            se begreppet kärnöar som en förutsättning för att inte riva sönder
            den satsning som man ändå har gjort från Stockholmsregionen.
          </note>
          <note>
            Därför frågade jag om ministern var beredd att pröva nya regelverk
            och säkra att de inte förhindrar utvecklingen av skärgårdens landsbygd,
            och om man är beredd att balansera skärgårdens utvecklings- och
            bevarandeintressen genom att ta stöd i och utveckla begreppet
            kärnöar som en grund för att differentiera strandskyddsreglerna.
          </note>
          <note>
            Fru talman! Jag tycker inte att jag har hört något svar. Jag
            ser de gemensamma satsningar som har gjorts – Centerpartiet tillsammans
            med Liberalerna och regeringen – i fråga om dagligvaruhandel,
            bredbandsutbyggnad och dylika frågor men inte något svar på de
            frågor som jag väckte. Jag hoppas därför att statsrådet kommer
            att kunna ge svar om detta i denna debatt.
          </note>
          <note>
            Anf. 17 Näringsminister IBRAHIM BAYLAN (S):
          </note>
          <note>
            Fru talman! Det är korrekt som Kerstin Lundgren säger, att Socialde
            ­ mokraterna, Miljöpartiet, Centerpartiet och Liberalerna i en
            rad budgetar har agerat för att stärka möjligheterna att leva
            och verka i hela vårt land. Grundläggande service som dagligvaruhandel,
            drivmedel och transporter av olika slag är förstås A och O – Kerstin
            Lundgren säger att det finns ungefär 30 000 öar i Stockholms skärgård
            – och det gäller även Norrlands inland. Det är korrekt, det är
            grundsättningar för detta land med ungefär 10 ½ miljon invånare.
            Det är det till ytan fjärde största landet i Europa. Det är klart
            att det innebär utmaningar. Det är mot denna bakgrund som jag
            läser upp många av de insatser som vi har gjort och som vi avser
            att fortsät ­ ta att göra, eftersom de insatser som har gjorts
            uppenbarligen inte räck ­ er.
          </note>
          <note>
            Vi har inför den budget som regeringen har planerat att lägga
            fram till riksdagen aviserat att stödet ska stärkas så att man
            kan bo och verka i hela vårt land. Då är det grundläggande service
            och moderna förutsättningar som bredband som kommer att krävas.
            Då handlar det också om att stärka stödet till drivmedelsförsäljning.
            Här har det nämligen ställts krav som, om de inte går att hantera,
            skulle kunna slå ut en hel del av drivmedelsförsäljningen i landet.
            Även detta har presenterats i närtid.
          </note>
          <note>
            Vi gör stora satsningar på de gröna näringarna och på fiskepolitiken.
            Det är klart att detta också är viktiga insatser när det gäller
            att kunna leva och verka i hela vårt land.
          </note>
          <note>
            Jag ska ge några exempel. Vi föreslår att stödet till dagligvarubutiker,
            som också har gått till skärgårdsöarna här i Stockholm, stärks
            med ytterli ­ gare 35 miljoner kronor permanent från och med 2023.
            Vi stärker stödet till bredband med ytterligare 500 miljoner kronor
            2022. Detta har bevis ­ ligen också kommit till nytta inte minst
            för dessa skärgårdsöar. Vi stärker stödet till drivmedelsförsäljning,
            vilket också är viktigt i många delar av vårt land. Därutöver
            kommer vi också att stärka medlen i landsbygdspro ­ grammen, vilket
            precis har presenterats, som också har kommit till nytta för många
            av dessa skärgårdsöar.
          </note>
          <note>
            Sedan frågade Kerstin Lundgren om den proposition som regeringen
            jobbar med när det gäller just strandskyddet. Som jag sa i mitt
            svar, där jag tyckte att jag svarade på detta, pågår detta arbete
            i Miljödepartementet. Jag kommer inte att föregripa detta arbete.
            Däremot kan man säga att det finns en generell erfarenhet när
            vi pratar om kärnöar, nämligen att när nationell, lokal och regional
            politik går hand i hand blir politiken mycket mer verkningsfull.
            Det är klart att om det inte finns särskilda skäl för det brukar
            regeringen vilja göra denna typ av gemensamma tag.
          </note>
          <note>
            Precis som Kerstin Lundgren säger har man i den utvecklingsplan
            som finns för Region Stockholm kommit överens om och pekat ut
            kärnöar, det vill säga större öar utan fast förbindelse som bedöms
            ha förutsättningar för både samhällsservice och infrastruktur.
            Det möjliggör då också satsningar som kan skapa en robust samhällsstruktur
            och därmed en möjlighet för både fastboende och näringslivsutveckling.
          </note>
          <note>
            Jag ska inte föregripa det arbete som pågår när det gäller utredningen
            om strandskyddet, men när det gäller politiken generellt kan man
            väl i grund och botten säga att det brukar bli mycket starkare
            när det går hand i hand.
          </note>
          <note>
            Anf. 18 KERSTIN LUNDGREN (C):
          </note>
          <note>
            Fru talman! Ja, låt oss då hoppas att det är så att politiken
            från regionen går hand i hand med politiken från staten när det
            gäller möjligheterna att utveckla begreppet kärnöar – också när
            regeringen arbetar med den proposition om strandskyddsreglerna
            som omnämns.
          </note>
          <note>
            Som jag nämnde förväntar jag mig inte en inblandning i beredningsprocessen,
            fru talman. Men jag vill uppmärksamma ministern – vilket ock ­
            så var syftet med min fråga, nämligen att uppmärksamma den ansvarige
            ministern – på att detta är en viktig del att se. Miljoner i all
            ära, oavsett om de går till dagligvaruhandel, bredbandsutbyggnad
            eller landsbygdsprogrammet, men om vi har regelverk som lägger
            krokben för förutsättningarna räcker inte miljonerna, fru talman.
            De kan inte kompensera.
          </note>
          <note>
            Det man fasar för är en utveckling där man i stället för att
            kunna arbeta med kärnöar, vilket kan skapa förutsättningar för
            fler att vara fastboende i skärgården – på vår landsbygd i den
            här regionen – drivs boende bort därför att man inte får möjlighet
            att arbeta med de utvecklingsplanerna på grund av hur regelverken
            ser ut. Det är därför det är viktigt att differentiera strandskyddsreglerna,
            för att säkerställa att kärnöar får möjlighet att leverera till
            många av de fastboende på de 200 av de 30 000 öar vi har i vår
            landsbygd i Stockholms skärgård.
          </note>
          <note>
            Även om statsrådet Baylan inte är ansvarig för propositionsskrivandet
            är ju regeringen ett kollektiv och fattar beslut kollektivt. Jag
            hoppas och förväntar mig därför, fru talman, att i det här fallet
            landsbygdsministern säkerställer att Stockholms skärgård – Stockholms
            läns landsbygd – får förutsättningar att verka och att man bevakar
            möjligheten att differentiera strandskyddsregelverket så att kärnöar
            inte drabbas av ett regelverk som lägger krokben för andra lovvärda
            satsningar. Då vet nämligen inte den ena handen vad den andra
            gör, fru talman, och då brukar det aldrig bli speciellt bra.
          </note>
          <note>
            Om jag förstår saken rätt ska den här propositionen komma innan
            landsbygdsministerns aviserade avgång. Jag förväntar mig därför
            att det samtal vi har här i talarstolarna kommer att leda till
            resultat i en kommande proposition, där landsbygdsministern har
            säkrat kärnöarna som en utveck ­ lingsmöjlighet – och differentierat
            strandskyddsreglerna för att göra det möjligt.
          </note>
          <note>
            Anf. 19 Näringsminister IBRAHIM BAYLAN (S):
          </note>
          <note>
            Fru talman! Det är klart att Kerstin Lundgren har helt rätt.
            Dock skulle jag vilja hävda att det också krävs resurser. Att
            bara peka ut kärnöar och sedan inte skapa grundläggande förutsättningar
            med fast kollektivtrafik, dagligvaruhandel och annat – eller för
            den delen kommunal service i form av skolor och annat – skulle
            självklart göra det väldigt svårt att leva och verka där.
          </note>
          <note>
            Utan att ge det som ett löfte kan jag försäkra Kerstin Lundgren
            om att jag hör vad hon säger. Jag förstår att det är en av anledningarna
            till att interpellationen en gång i tiden ställdes, men som Kerstin
            Lundgren också vet är det en del vatten som runnit under broarna
            sedan dess – inte bara mellan öarna utan också under broarna.
            Jag kan alltså försäkra Kerstin Lundgren om att jag hör vad hon
            säger. Dock är det så, precis som ledamoten säger, att jag inte
            kan och inte heller vill föregripa det arbete som pågår i Regeringskansliet.
          </note>
          <note>
            Däremot hoppas och tror jag naturligtvis att vi ska kunna fortsätta
            att jobba tillsammans för att stärka möjligheterna när det gäller
            många av de saker och grundläggande förutsättningar som behövs
            för att man ska kunna leva och verka i hela vårt land, också i
            skärgården eller på andra platser i vårt avlånga land. Det är
            klart att det är en sak att ställa upp på stridsropet ”Hela landet
            ska leva”, men sedan handlar det också om att ställa upp med resurser
            och de förutsättningar som krävs. Jag kan försäkra Kerstin Lundgren
            om att jag, så länge jag har den stora förmånen att sitta i regeringen
            och jobba med den här typen av frågor, naturligtvis kommer att
            argumentera för detta – men givetvis utan att avge några löften
            om något särskilt, till exempel kärnöar.
          </note>
          <note>
            Anf. 20 KERSTIN LUNDGREN (C):
          </note>
          <note>
            Fru talman! Om regelverket skapar en god grund kan naturligtvis
            de resurser som tillförs göra mer nytta. Man får mer valuta för
            de insatser man gör.
          </note>
          <note>
            Det som är viktigt, vilket ministern också säger, är att det
            är kommunerna och regionerna som har ett stort ansvar för utvecklingsarbetet.
            I den region jag just nu företräder, Stockholms län, med sin landsbygd
            skärgården som har unika förutsättningar – där i princip Norrlands
            inland är en likvärdig jämförelse när det gäller restider och
            avstånd – är det viktigt att de satsningar som man i Stockholmsregionen
            har samlat sig bakom, över partigränser och blockgränser, verkligen
            når framgång.
          </note>
          <note>
            Risken är, fru talman, att man om regelverken lägger krokben
            inte får nytta av vare sig de insatser som staten lägger till
            eller de insatser som regionen och kommunen lägger till. Det vore
            det sämsta och minst effektiva sättet att arbeta om man vill nå
            resultat och utveckling på de 200 öar där det finns fastboende.
            I begreppet kärnö ligger att det inte finns någon fast förbindelse,
            fru talman, och det är många av dessa öar som inte har fast förbindelse.
            Ska man skapa förutsättningar för människor att bo där måste man
            kunna utveckla just kärnöarna och inte lägga en död hand över
            de planer som nu finns.
          </note>
          <note>
            Jag hoppas att strandskyddsregelverket säkerställer en differentiering
            för kärnöar och att man då får möjlighet att, som statsrådet sa,
            arbeta hand i hand mellan region och stat – för framgång i vår
            region.
          </note>
          <note>
            Tack för debatten, ministern!
          </note>
          <note>
            Anf. 21 Näringsminister IBRAHIM BAYLAN (S):
          </note>
          <note>
            Fru talman! Vi är helt överens om att vi ska göra vårt bästa
            för att man ska kunna verka överallt, oavsett om det är Norrlands
            inland eller – i det här fallet – Stockholms, eller Göteborgs,
            skärgård. Grundläggande för det är naturligtvis att vi tar ett
            gemensamt ansvar.
          </note>
          <note>
            Sedan känner Kerstin Lundgren väl till att det alltid finns intressekonflikter
            och att det gäller att hitta en bra balans i detta. Som jag sa
            tidigare brukar man nå de bästa resultaten om man kan hitta en
            samsyn på lokal, regional och nationell nivå, och det brukar vara
            min ambition. Sedan får man ibland ha respekt för att det kan
            finnas helt olika perspektiv, men det brukar i alla fall nästan
            alltid vara min ambition.
          </note>
          <note>
            Tack så mycket för denna debatt!
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2020/21:877 om regeringens klimatkrav
            vid coronastöd till flyget
          </note>
          <note>
            Anf. 22 Näringsminister IBRAHIM BAYLAN (S):
          </note>
          <note>
            Fru talman! Jens Holm har frågat mig dels vilka klimatkrav regeringen
            har ställt på SAS AB som en förutsättning för det likviditetsstöd
            som regeringspartierna, Centerpartiet och Liberalerna aviserade
            den 26 maj 2021, dels vilken redogörelse regeringen kommer att
            kräva av bolaget för att följa upp hur dessa krav uppfylls.
          </note>
          <note>
            Fru talman! Efterfrågan på flygresor har legat på fortsatt mycket
            låga nivåer jämfört med vad som förutsågs i samband med att rekapitalisering
            ­ en av SAS arbetades fram. SAS är viktigt för att tillgodose
            samhällets grundläggande behov av tillgänglighet med flyg i Sverige,
            Danmark och Norge. Som största ägare i SAS, tillsammans med den
            danska staten, är det naturligt att svenska staten tar ansvar
            i denna kris.
          </note>
          <note>
            Som Jens Holm beskriver har regeringen i samband med rekapitaliseringen
            ställt skarpa klimat- och miljökrav på SAS. Som en följd av detta
            har bolaget skärpt sina klimatmål för att bidra till uppfyllande
            av målen i Parisavtalet. Regeringens förväntningar som ägare är
            att SAS klimatarbete ska genomföras i linje med den plan som har
            kommunicerats. Planen innebär bland annat att bolaget har skärpt
            sina klimatmål till att minska koldioxidutsläppen med 25 procent
            till 2025, vilket är fem år tidigare än planerat, samt halvera
            koldioxidutsläppen till 2030.
          </note>
          <note>
            Fru talman! SAS utsläpp ska minska totalt, både för inrikes och
            för utrikes resor. Målet är därför mer ambitiöst än de mål som
            andra bolag har, till exempel Air France, vars mål utgår från
            utsläpp per passagerare.
          </note>
          <note>
            Om utsläppen från flyget ska minska kraftigt behövs också samarbeten
            med andra trafikslag. Därför är det bra att SAS i enlighet med
            regeringens krav kommer att utveckla samarbeten med tågoperatörer.
            Regeringen ser positivt på en utveckling där en så stor del som
            möjligt av en resa görs med just tåg.
          </note>
          <note>
            Regeringen ser också positivt på att bolaget har valt att kraftigt
            höja ambitionerna när det gäller klimat och miljö i linje med
            de krav som regeringen har ställt. Regeringen har en dialog med
            bolaget kring dess klimatarbete som bland annat följs upp inom
            ramen för de ägardialoger som äger rum mellan representanter från
            bolaget och politisk ledning.
          </note>
          <note>
            Bolaget ska visa en plan för hur bolagets strategiska inriktning
            stegvis ska utvecklas i linje med Parisavtalets 1,5-gradersmål.
            Regeringen kommer också, som kommunicerades 2020 i samband med
            rekapitaliseringen, att regelbundet göra en fördjupad klimatanalys.
            Regeringen kommer som ägare att fortsätta dialogen med bolaget
            i dessa frågor. Målen ska nås, och flygets utsläpp ska minska.
          </note>
          <note>
            Anf. 23 JENS HOLM (V):
          </note>
          <note>
            Fru talman! Jag vill tacka näringsministern för svaret på min
            interpellation.
          </note>
          <note>
            Jag har ställt denna interpellation därför att jag har tittat
            närmare på regeringens krishantering under coronapandemin. Jag
            har tittat lite på hur mycket pengar regeringen har gått in med
            i ekonomiskt stöd till olika sektorer.
          </note>
          <note>
            Vi kan konstatera att den första sektor som fick coronastöd var
            just flygsektorn. Den 17 mars 2020 utlovade regeringen 5 miljarder
            kronor i kreditgarantier till flygbranschen, varav 1,5 miljarder
            kronor till flygbolaget SAS. Sedan dess har SAS fått ytterligare
            5 miljarder kronor i juni samma år och nu senast, i våras, åter
            1,5 miljarder kronor – bara från den svenska staten.
          </note>
          <note>
            Sammantaget har regeringen gett stöd till flygbranschen på ungefär
            16 miljarder kronor. Detta har gått till flygbolag, flygplatser,
            flygledning och annat. Det finns inget annat transportslag som
            ens är i närheten av detta. Tågbranschen har sammanlagt fått ungefär
            2 miljarder kronor, trots att tågbranschen också har varit extremt
            utsatt under pandemin, med uppmaningar om att människor inte ska
            resa kollektivt, och trots att tågoperatörerna inte fått köra
            med full kapacitet.
          </note>
          <note>
            Det finns en viss skevhet, anser jag, i regeringens krishantering.
            Det har varit en väldigt stark slagsida åt flyget. Då är det ännu
            viktigare, anser jag, att det finns tydliga krav på flyget, som
            före pandemin var en växande utsläppskälla och som vi behöver
            hantera. Detta är nog jag och näringsministern helt överens om.
          </note>
          <note>
            Näringsministern återkommer ofta till de krav som regeringen
            uppenbarligen har ställt på SAS. Ett krav brukar ju vara förbundet
            med en möjlighet att följa upp och en möjlighet till sanktioner
            och åtgärder om kravet inte levs upp till. Jag vill fråga näringsministern:
            Vad händer om SAS inte uppfyller sitt löfte om minskade utsläpp?
          </note>
          <note>
            Näringsministern nämnde också att det ska göras en fördjupad
            klimatanalys, om jag förstod det rätt, av SAS klimatåtaganden.
            När kommer nästa klimatanalys? Kan ministern vara konkret här?
          </note>
          <note>
            Det kanske viktigaste i detta – det som SAS utlovar – är att
            man ska halvera sina koldioxidutsläpp till 2030. Jag vill påminna
            näringsministern om att transportsektorn överlag i Sverige har
            ett minskningsmål på 70 procent till senast 2030. Hur kommer det
            sig att SAS bara ska minska sina koldioxidutsläpp med 50 procent
            när resten av transportsektorn ska minska dem med 70 procent?
            Varför ställer regeringen lägre krav på flyget än på resten av
            transportnäringen?
          </note>
          <note>
            Fru talman! Jag har ytterligare en fråga till näringsministern.
            Det är ju inte så att SAS enbart ägs av staten Sverige och staten
            Danmark, utan det finns också privata ägare, bland andra familjen
            Wallenberg. Har regering ­ en haft någon dialog med familjen Wallenberg
            för att de ska gå in och stödja SAS i denna svåra situation, och
            har de i så fall gjort det?
          </note>
          <note>
            Anf. 24 Näringsminister IBRAHIM BAYLAN (S):
          </note>
          <note>
            Fru talman! Det är nog viktigt att påminna sig om hur situationen
            var i mars förra året. Det tog tvärstopp i ekonomin och för flyget.
            Sverige är ju ett avlångt land som är glest befolkat, fru talman,
            och flyget är en grundläggande infrastruktur. Detta var grunden
            för att vi beslutade oss för att gå in med stöd.
          </note>
          <note>
            Jag vill ställa en fråga till Vänsterpartiet och Jens Holm: Menar
            Jens Holm att vi skulle ha låtit all flyginfrastruktur och alla
            flygbolag i princip konkursa?
          </note>
          <note>
            När vi väl gjorde dessa analyser och dessutom gick in med detta
            stöd var det viktigt att skilja på kreditgarantier och direkt
            stöd som ägare. Det är ganska stor skillnad mellan dessa saker.
            Låt oss ta ett exempel på det som Jens Holm säger.
          </note>
          <note>
            De 1,5 miljarder som vi gick in med som kreditgarantier under
            våren 2020 var återbetalda i oktober eller november 2020. Det
            som däremot handlar om direkta kapitaltillskott är något helt
            annat; det gör man som ägare.
          </note>
          <note>
            I detta sammanhang, som svar på Jens Holms fråga, är det klart
            att vi för en diskussion också med de privata ägarna. Familjen
            Wallenberg gick via sitt bolag in med resurser.
          </note>
          <note>
            Fru talman! Jag tror att jag och Jens Holm är helt överens om
            detta. Jag hoppas att vi också är överens om vi, trots allt, fortfarande
            behöver flyg i vårt land. Sverige är ett glesbefolkat land, och
            Sverige ligger där det ligger. Vi har en öppen ekonomi med kontakter
            över hela världen. Då krävs det också att vi har ett flyg.
          </note>
          <note>
            Därutöver tror jag att jag och Jens Holm är helt överens om att
            vi ska ställa krav på en omställning av flyget, och det gör vi.
            Med de krav som vi har ställt och som SAS jobbar med kommer SAS
            att vara det grönaste flygbolaget i Europeiska unionen.
          </note>
          <note>
            Räcker det? Nej, självklart inte. Man måste fortsätta att göra
            detta.
          </note>
          <note>
            Jens Holm ställde frågan varför det bara är 50 procents minskning
            som gäller för flyget när det är 70 procents minskning som gäller
            för vägtransporterna. Det är mycket enkelt – det handlar om förutsättningarna.
            Förutsättningarna för vägtransporterna, både med elektrifiering
            och med bio ­ bränslen, har ju ökat kraftfullt. Jag har själv,
            som dåvarande energiminis ­ ter, varit med och jobbat fram det
            som kallas bränslebytet.
          </note>
          <note>
            Flyget har helt andra utmaningar. Även där finns det lovande
            innova ­ tioner, men vi är inte riktigt där – därav dessa krav.
            Både de som lyssnar på debatten och Jens Holm ska komma ihåg att
            det inte finns någon annan ägare som ställer så tuffa krav på
            en omställning som vi gör.
          </note>
          <note>
            Då är frågan: Hur går det? Detta är väldigt svårt att svara på.
            SAS gör vad de kan, och jag är säker på att de kommer att fortsätta
            att jobba med det. Vi kommer att följa upp det kontinuerligt i
            ägardialoger varje år.
          </note>
          <note>
            Vi är dock alla medvetna om hur situationen fortfarande ser ut.
            Även med vaccineringen, och även om situationen ser något bättre
            ut i år än vad den gjorde under motsvarande period förra året,
            är det fortfarande så att det huvudsakligen sker en kraftfull
            nedgång för flyget. Detta gäller inte bara i vårt land, utan så
            ser det ut globalt. Det är fortfarande relativt lite flyg som
            opererar. Detta gäller såväl SAS som flyginfrastrukturen i stort.
          </note>
          <note>
            Ska vi kunna göra de nödvändiga investeringarna i biobränslen
            och annat kommer det att krävas att detta kommer igång, så att
            man också tjänar pengar. Då kan man göra de här investeringarna
            i nya flygplan och nya motorer. Det kan vara fråga om elmotorer
            och sedermera även olika slags biobränslen, som fortfarande tyvärr
            är betydligt dyrare än fossila bränslen.
          </note>
          <note>
            Anf. 25 JENS HOLM (V):
          </note>
          <note>
            Fru talman! Näringsministern säger att det råder olika förutsättningar
            inom transportbranschen och att förutsättningarna för flyget att
            minska sina utsläpp är mycket sämre än för resten av transportbranschen.
            Jag håller inte med om det resonemanget, fru talman, och det motsägs
            egentligen av näringsministerns eget resonemang. Näringsministern
            säger själv att det är viktigt att så ofta man kan ersätta flygresor
            med tåg. Att SAS nu också uppmanas att inleda samarbete med andra
            transportslag sa ju näringsministern i sitt inledningsanförande,
            och det är då fråga om tågoperatörer. Jag utgår från att det samarbetet
            handlar om att ersätta vissa flyglinjer med tågresor.
          </note>
          <note>
            Det enklaste sättet att minska utsläppen från flygbranschen är
            ju att dra ned på flygandet. Att tanka i något annat i tanken,
            något som kanske dessutom har producerats på regnskogsmark i Indonesien
            eller Brasilien, tycker jag inte känns särskilt hållbart. Vi vet
            att elflygen kan komma först väldigt långt fram i tiden. De kommer
            inte att lösa den här problematiken fram till 2030. Varför törs
            inte näringsministern säga att minskat flygande är en väldigt
            effektiv strategi för att minska utsläppen från flygsektorn?
          </note>
          <note>
            Nu med det ökade digitala arbetet säger i princip alla företag
            och myndigheter att de kommer att flyga mindre, eftersom de kan
            lösa det digitalt. Låt oss dra nytta av det! Låt oss ställa krav
            på till exempel SAS i likhet med det man har gjort i Frankrike!
            Ifall det finns en tåglinje och man kan ta sig med tåg på under
            fyra och en halv timme säger vi i Vänsterpartiet att det inte
            ska finnas någon flyglinje där. På det sättet kan man successivt
            lägga ned flyglinjer, och så behåller vi flyget till de orter
            som ligger långt borta och där det inte finns några fullgoda alternativ.
            Vad anser näringsministern om det?
          </note>
          <note>
            Jag tycker inte att jag fick något tydligt svar från regeringens
            fördjupade klimatanalyser vad gäller SAS klimatarbete. Kan näringsministern
            berätta när det kommer en klimatanalys av hur det går med SAS
            klimatåtagande? Jag tycker att det är väldigt viktigt med transparensen
            och insynen i detta.
          </note>
          <note>
            Fru talman! Det tog tvärstopp våren 2020. Det har ministern helt
            rätt i. Men det var inte bara flyget det tog tvärstopp för. Det
            tog tvärstopp för kollektivtrafiken. Det tog tvärstopp för järnvägen.
            Det tog tvärstopp för en mängd sektorer i vårt samhälle. Alla
            var i behov av stöd.
          </note>
          <note>
            Det som förvånar mig lite grann i regeringens hantering är att
            det ser ut som om det bara var flyget som drabbades. Ja, det totala
            flygandet har minskat med ungefär 80 procent under pandemin –
            utrikesflyget lite mer, inrikesflyget lite mindre. Tågresandet
            har minskat med 65 procent, så visst har flyget minskat mer, men
            det är ändå ungefär samma storheter. SJ har också haft gigantiska
            underskott nu under pandemin. Det vet ju näringsministern. Men
            SJ har såvitt jag vet inte fått en krona i stöd från staten. Varför
            inte det? Varför stöder regeringen SAS och flyget men inte tåget
            och SJ? Det vore väldigt intressant att få svar på.
          </note>
          <note>
            Wallenberg är delägare i SAS. Hur mycket har Wallenberg gått
            in med för att stödja SAS, Ibrahim Baylan? Det kan väl inte vara
            så att det bara är staten som ska ta ansvaret här? Nej, en konkurs
            är inte ett alternativ för Vänsterpartiet heller. Men fler måste
            ta ansvar.
          </note>
          <note>
            Anf. 26 Näringsminister IBRAHIM BAYLAN (S):
          </note>
          <note>
            Fru talman! Då blir jag förvirrad. Här argumenterar ju Jens Holm
            mot att vi gick in och gjorde insatser både för flyginfrastrukturen,
            det vill säga Swedavia, och för att undanröja risken för konkurs
            för i det fallet SAS. Var det alltså rätt? Eller skulle vi ha
            låtit dem gå i konkurs? Det vore väldigt bra att veta.
          </note>
          <note>
            När det gäller själva den grundläggande analysen kan jag säga
            att det är väldigt svårt att analysera något som i princip är
            all-time-low. Det är ju inte så att pandemin har släppt sitt grepp
            eller att resandet har gått upp. Som Jens Holm själv säger har
            det gått ned väldigt kraftfullt, och det har inte kommit igång.
            När kommer det då igång? Ingen av oss vet ju hur det kommer att
            se ut. Det är mycket möjligt att det är precis som Jens Holm säger,
            att en del resenärer kommer att återkomma till flyget, framför
            allt när det är långväga flyg.
          </note>
          <note>
            Men det finns mycket som tyder på att affärsresenärerna kommer
            att ha ändrat sitt beteende, inte minst av de skäl som Jens Holm
            nämner. Tidigare kanske man flög för några timmars möte i London,
            men nu kan det vara så att man i både myndigheter och företag
            har vant sig vid att ta det på skärm och ser att det fungerar
            alldeles utmärkt. Vi kan tro och prognosera, men vi vet inte.
          </note>
          <note>
            Uppföljning av de krav vi ställer är något som vi gör. Det som
            SAS redovisar tycker jag ligger väl i linje med det som de har
            åtagit sig. Men som sagt: Innan vi är tillbaka i ett normalläge
            är det väldigt svårt att dra några slutsatser. Om det är minus
            80 procent, som Jens Holm säger, är det väldigt svårt att veta
            hur det skulle se ut i normalläget, särskilt som vi inte ens vet
            vilka grundläggande förändringar som sker i resmönstren.
          </note>
          <note>
            Jens Holm frågar varför så mycket går till SAS och inte till
            SJ. Jag har statsministerns uppdrag att förvalta det statliga
            ägandet. Där ingår både SJ och SAS. Svaret är mycket enkelt. SJ
            var betydligt mer välkapitaliserat och hade betydligt starkare
            kassa än SAS och för den delen nästan alla övriga flygbolag. Flygbranschen
            har ju varit föremål för en väldigt hård konkurrens och har av
            den orsaken inte haft starka finanser. Det är klart att det var
            mot den bakgrunden vi gjorde den här insatsen. Där var också delar
            av de privata ägarna med utifrån hur stor andel de ägde och om
            de ville gå upp, stå kvar eller minska sitt ägande.
          </note>
          <note>
            Själva grunden för det som Jens Holm frågar om, nämligen den
            kreditfacilitet som vi lämnade till SAS tillsammans med den danska
            staten, handlade om att pandemin fortsatt pågå; det var ett sätt
            att undanröja risken att man skulle behöva ställa in sina betalningar.
            Då återkommer jag till min fråga: Är det verkligen Vänsterpartiets
            uppfattning att vi inte ska göra det och därmed låta SAS eller
            övrig flyginfrastruktur gå under?
          </note>
          <note>
            När det gäller möjligheten att ställa om: Jag är helt med på
            det. Men då måste det också fungera. Det måste finnas grundläggande
            förutsättningar, till exempel tåg som går i tid. Det krävs att
            vi har den kapaciteten, för efterfrågan på tåg, fru talman, har
            ökat kraftigt i vårt land. Däremot har inte spårkapaciteten ökat
            lika mycket. Den vill regeringen öka kraftfullt, inte minst i
            den infrastrukturplan som vi lägger fram. Det handlar om investeringar
            i underhåll men också nya tågspår, för till syvende och sist kommer
            det inte att duga att lappa och laga. Bara då tror jag att vi
            kan få den typ av överföring som jag tror att vi i grund och botten
            skulle tycka vara bra, så att människor kan resa på ett sätt som
            är bra för klimatet och miljön.
          </note>
          <note>
            Anf. 27 JENS HOLM (V):
          </note>
          <note>
            Fru talman! Det är helt rätt att vi behöver bygga ut järnvägskapaciteten
            i Sverige, men vi behöver också anslå mer pengar till det. Vi
            behöver bygga ut mer och göra det snabbare än enligt det som än
            så länge ligger i regeringens plan.
          </note>
          <note>
            Ministern säger – och det tycker jag är symtomatiskt, fru talman
            – att vi inte kan säga hur det blir med flygandet i framtiden.
            Vem vet om man tar den där resan till London eller inte? Jo, Ibrahim
            Baylan, det är ju precis det vi kan. Vi är politiker. Vi kan påverka
            utbudet och priserna. Det är klart att vi kan göra det. Ifall
            det blir dyrare att resa till exempelvis London och det finns
            färre flyglinjer kommer man att titta sig runt efter alternativ.
            Då blir det fler digitala möten. Inrikes blir det också fler resor
            med tåg. Det är det jag saknar lite i regeringens hållning här.
            Man vill bara att marknaden eller någonting annat ska styra, när
            det är regeringen som sitter på hela makten.
          </note>
          <note>
            Nej, vi i Vänsterpartiet ser inget egenvärde i att SAS skulle
            gå i konkurs, även om inte alla flygbolag kommer att finnas kvar
            på marknaden ifall vi kommer att flyga mindre i framtiden. Men
            det är någonting med proportionerna i den här krishanteringen
            som skaver. 16 miljarder går till flygindustrin, men endast 2
            miljarder till järnvägsbranschen. Åtta gånger mer går alltså till
            det klimatskadliga flyget än till tåget. Jag vill fråga näringsministern
            om han verkligen tycker att det utifrån ett klimatperspektiv är
            välavvägda och rimliga proportioner.
          </note>
          <note>
            Jag glömde att ställa en fråga angående minskningsambitionen
            på 50 procent för SAS till 2030. Det handlar om en liten men viktig
            detalj: Vad jämförs denna siffra med? Är det med utsläppen år
            2010, eller vad är det? Resten av transportbranschen har 2010
            som jämförelseår, och det är inte oviktigt vilket år man jämför
            med.
          </note>
          <note>
            Fru talman! Jag vill tacka för debatten. Jag tycker att den har
            varit klargörande, och jag tror att vi får skäl att återkomma
            till de här frågorna framöver.
          </note>
          <note>
            Anf. 28 Näringsminister IBRAHIM BAYLAN (S):
          </note>
          <note>
            Fru talman! Låt också mig tacka ledamoten för en bra diskussion,
            även om jag blir något förvirrad.
          </note>
          <note>
            Det var visst rätt att stödja SAS, och det var rätt att gå in
            och stötta en flyginfrastruktur som annars hade kunnat slås ut.
            Men det var tydligen ändå fel på något sätt därför att det var
            mer stöd än till tåget. Tåget var i det här fallet SJ. SJ hade,
            tack och lov, tack vare en väldigt bra verksamhet och tack vare
            en mycket stark efterfrågan en bra kassa för att kunna klara av
            den kris som vi fortfarande är inne i. Det är det enkla svaret.
          </note>
          <note>
            Vad jag har förstått av Jens Holm var det egentligen helt rätt
            att stötta flyget, men ändå var det fel på något sätt. Jag förstod
            det inte riktigt, men fine.
          </note>
          <note>
            När det gäller själva den grundläggande hållningen – att vi ska
            fortsätta att bygga ut vår tåginfrastruktur – tror jag att vi
            är överens. Det är också därför regeringen har presenterat stora
            investeringar i såväl underhåll som nya spår. Där går inte skiljelinjen
            mellan Vänsterpartiet och regeringen; där går skiljelinjen mellan
            oss och det högerkonservativa alternativet här i riksdagen, som
            uppenbarligen vill sticka huvudet i sanden. Trots att både företag
            som efterfrågar mer godstransporter på tåg och människor som efterfrågar
            mer tågtransporter verkligen visar detta tar man det inte till
            sig.
          </note>
          <note>
            Fru talman! Till skillnad från Jens Holm har jag ingen kristallkula.
            Det är klart att man kan stå här och uttala sig tvärsäkert, men
            genom åren har man ändå lärt sig att vara mer ödmjuk – framför
            allt under pandemin, som tyvärr har visat sig överraska gång på
            gång genom att vara segare än man kunde tro. Hur ser människors
            beteende ut om två eller tre år? Ingen av oss vet när det hela
            är tillbaka i någon form av normalläge, vad det nu är.
          </note>
          <note>
            Jag skulle nog säga att vi socialdemokrater följer detta och
            för en dialog med SAS både för att se till att de kommer tillbaka
            som bolag och kan bidra med infrastruktur och för att de ska bli
            Europas grönaste flygbolag.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:878 om statsstöd i linje
            med miljömålen
          </note>
          <note>
            Anf. 29 Näringsminister IBRAHIM BAYLAN (S):
          </note>
          <note>
            Fru talman! Jens Holm har frågat mig hur regeringen mer konkret
            vill förändra EU:s regelverk för statsstöd så att det blir förenligt
            med den gröna omställningen och om jag kommer att verka för att
            klimatåtgärder och miljöskydd formuleras som undantagna från EU:s
            statsstödsregler.
          </note>
          <note>
            Vidare har Jens Holm frågat om jag kommer att verka för att de
            riktlinjer som finns kring energi och miljö, EEAG, förtydligas
            och får status som regelrätta undantag från statsstödsregelverket
            och hur jag kommer att verka för att den nya teknik som ännu inte
            är etablerad kan stödjas med offentliga medel utan att det klassas
            som ett statligt stöd som stoppas av EU:s statsstödsförbud.
          </note>
          <note>
            Slutligen har Jens Holm frågat om jag långsiktigt kommer att
            verka för att statsstödsreglerna lyfts ut ur EU:s fördrag och
            i stället regleras i EU:s ordinarie lagar som förordning eller
            direktiv.
          </note>
          <note>
            Fru talman! Statsstödsreglerna är en del av fördraget om Europeiska
            unionens funktionssätt. Det är en viktig princip för den inre
            marknaden att medlemsstaterna inte ska kunna snedvrida konkurrensen
            på marknaden genom stöd till företag. Det är med andra ord ett
            regelverk som bland annat säkerställer att våra svenska företag
            konkurrerar på samma villkor som andra företag på den inre marknaden.
          </note>
          <note>
            Samtidigt behöver statsstödsregelverket vara utformat på ett
            sådant sätt att det möjliggör en ändamålsenlig miljö- och klimatpolitik.
            Regeringen har hittills, inom ramen för det gällande statsstödsregelverket,
            kunnat bedriva en effektiv miljöpolitik med välriktade statliga
            stöd som syftar till att uppfylla nationella miljömål . Samtidigt
            finns det utrymme att förbättra regelverket och anpassa det till
            nya målsättningar . Regeringen har därför under mandatperioden
            verkat för att statsstödsreglerna ska ändras så att de bidrar
            till, och inte motverkar, ett fossilfritt samhälle och genomförandet
            av Parisavtalet.
          </note>
          <note>
            Regeringen har varit mycket aktiv för detta ändamål och har bland
            an ­ nat tagit initiativ till det gemensamma yttrande till Europeiska
            kommissio ­ nen som Jens Holm nämner i interpellationen. Regeringen
            har även drivit på och uppvaktat Europeiska kommissionen för att
            få till stånd en ändring av bestämmelser gällande två för Sverige
            mycket viktiga frågor i samman ­ hanget, nämligen stöd till livsmedelsbaserade
            biobränslen och laddinfra ­ struktur.
          </note>
          <note>
            Regeringens arbete har resulterat i att bestämmelsen om stöd
            till laddinfrastruktur justerats och att förbudet mot stöd till
            livsmedelsbaserade biobränslen tas bort.
          </note>
          <note>
            Ett statsstödsregelverk i linje med EU:s klimatmål är nödvändigt
            för att den gröna omställningen verkligen ska få genomslag i hela
            Europa. Det är därför viktigt att den pågående översynen av reglerna
            säkerställer att medlemsstaterna kan bidra till exempelvis utvecklingen
            av ny teknik och nytt material för att uppnå klimatmålen på ett
            säkert och hållbart sätt . Reglerna bör också säkerställa att
            det inte led er till så kallad greenwashing och in låsnings effekter
            som hindrar omställningen till ett fossilfritt sam ­ hälle.
          </note>
          <note>
            Avslutningsvis, fru talman, är det också viktigt att regelverket
            även fortsatt säkerställer en rättvis konkurrens på den inre marknaden.
          </note>
          <note>
            Anf. 30 JENS HOLM (V):
          </note>
          <note>
            Fru talman! Jag vill tacka för svaret från näringsministern även
            på denna interpellation .
          </note>
          <note>
            Jag tycker att det här är en viktig debatt. EU:s statsstödsregler
            låter lite som ett sömnpiller; det måste jag erkänna. Jag tror
            kanske inte att så många egentligen bryr sig så mycket om dem.
            Men alla som har varit engagerade i politiken ett tag vet att
            EU till att börja med styr extremt mycket av det vi gör i den
            här församlingen och i alla andra politiska församlingar. Inte
            minst gör EU:s så kallade regler kring statsstöd det i hög grad.
          </note>
          <note>
            EU:s statsstödsregler är per definition, fru talman, ett förbud
            mot statligt stöd som står inskrivet i artikel 107 i EU:s grundfördrag.
            Det är alltså någonting som finns i EU:s grundlag: Stater ska
            inte ekonomiskt få stödja olika verksamheter, annat än om det
            finns ett undantag och ett rimligt skäl för detta. Det är utgångspunkten.
          </note>
          <note>
            Jag brukar ibland göra en liknelse. Tänk er att man bor i ett
            radhusområde. Detta radhusområde består av 100 hus, och man har
            tillsammans bildat en samfällighet. I denna samfällighet har man
            satt upp regler: Så här måste buskarna se ut, så här ska uppfarten
            för bilen se ut, si och så ofta får ni klippa gräsmattan, ni får
            inte vattna gräsmattan på sommaren och så vidare. Man har vissa
            regler.
          </note>
          <note>
            Ungefär så är det också med EU:s statsstödsregler. Det är ett
            antal regler för vad man får göra och inte göra. Problemet är
            att det här är inskri ­ vet i EU:s grundfördrag och att det är
            väldigt generellt formulerat. När Sverige ska göra stora investeringar,
            till exempel nu på klimatområdet med den otroligt nödvändiga klimatomställningen,
            och formulerar Klimatklivet anser jag att man gör det överdrivet
            byråkratiskt och smalt eftersom man är rädd för att EU annars
            ska klassa detta som ett statsstöd. Därför får man inte heller
            den riktigt stora utväxlingen av Klimatklivet.
          </note>
          <note>
            Det är precis som med laddinfrastrukturen, som nämndes här tidigare.
            Det är någonting som till stor del finansieras med statliga medel,
            och regeringen har sagt att även detta har varit svårt att rulla
            ut på grund av EU:s statsstödsförbud.
          </note>
          <note>
            På samma sätt har det varit med allmännyttan. Där kom man också
            i klinch med reglerna långt tillbaka i tiden när vi blev EU-anslutna.
            EU sa då ett tag: Ni får inte ha allmännyttiga bostadsbolag. De
            är ju bolag, men de drivs och ägs av kommuner. Där lyckades Sverige
            förhandla till sig ett undantag, och det är samma sak med Systembolaget.
          </note>
          <note>
            Det är bökigt med det här statsstödsförbudet, och det är synnerligen
            bökigt då vi behöver stora offentliga investeringar för att göra
            klimat ­ omställningen.
          </note>
          <note>
            Jag tycker därför att det inskick som Sveriges regering har gjort
            tillsammans med Tyskland, Nederländerna och några andra länder
            har varit bra. Det syftar till att lite grann lätta på statsstödsreglerna
            för att göra det lättare att ta fram statliga offentliga medel
            för den gröna omställningen.
          </note>
          <note>
            Jag skulle vilja fråga näringsministern om det inte vore bättre
            att EU:s statsstödsregler var formulerade som direktiv och förordningar
            och inte var inskrivna i EU:s fördrag. Det är min ena följdfråga
            i den här diskussio ­ nen.
          </note>
          <note>
            Jag skulle också vilja fråga ministern om han anser att pandemin
            har gjort det lättare att faktiskt göra stora offentliga investeringar
            utan att EU betraktar detta som ett statsstöd. Och hur länge kommer
            vi i så fall att vara kvar i den här pandemisituationen som ger
            det här möjlighetsfönstret?
          </note>
          <note>
            Avslutningsvis vill jag förstås också veta: När får vi moderna
            statsstödsregler som ger utrymme för stora offentliga investeringar
            så att vi kan göra klimatomställningen? Hur ser tidsplanen ut?
          </note>
          <note>
            Anf. 31 Näringsminister IBRAHIM BAYLAN (S):
          </note>
          <note>
            Fru talman! Det är möjligt att det är som Jens Holm säger, och
            jag kan väl kanske hålla med om att det kan låta som att de här
            reglerna är som sömnpiller. Men jag skulle vilja säga till alla
            som lyssnar på den här debatten att det är långt, långt därifrån,
            för de här reglerna är oerhört viktiga. I en union med 27 länder
            som samarbetar med varandra och har en gemensam marknad är det
            grundläggande att man är överens om de grundläggande reglerna
            för denna marknad, det vill säga konkurrensreglerna och statsstödsreglerna.
          </note>
          <note>
            Jag skulle säga att för ett litet, innovativt – EU:s mest innovativa
            – land, alltså Sverige, är det oerhört viktigt att vi kan konkurrera
            på den gemensamma marknaden genom att vara effektiva, hållbara
            och helt enkelt väldigt duktiga på det vi gör. Ska vi kunna vara
            det måste det, tycker jag, finnas ett generellt förbud mot att
            man snedvrider konkurrensen.
          </note>
          <note>
            Om det skulle vara fritt fram – bara tänk tanken att det skulle
            vara det – vad skulle hända då? Jo, då skulle stora länder inom
            unionen – Tyskland, Frankrike och Italien med flera – med betydligt
            starkare finansiella musk ­ ler därför att de är större länder
            lätt kunna snedvrida konkurrensen. Regler ­ na behövs alltså.
            Det vill jag säga till att börja med.
          </note>
          <note>
            Jag kan ge ett konkret exempel. En mycket viktig förutsättning
            för klimatomställningen är ju elektrifieringen, och i dag är batterier
            en viktig förutsättning för själva elektrifieringen, både för
            transportsektorn och för delar av elsektorn med mera. I dag är
            den kanske största, kanske bästa och mest hållbara batterifabriken
            på väg att byggas upp i norra Sverige. Om det vore fritt fram
            för länder att gå in med hur mycket resurser som helst och utan
            regler skulle en sådan batterifabrik mycket väl ha kunnat hamna
            någon annanstans – inte för att de har hållbar el, som vi har
            i Sverige, och inte därför att det finns innovationer och innovationskraft
            utan därför att de skulle ha kunnat gå in med ganska stora statsstöd
            som Sverige inte kan matcha.
          </note>
          <note>
            Att öppna upp för det på den inre marknaden generellt tror jag
            skulle vara oerhört farligt, och för Sverige skulle det betyda
            att vi skulle få färre jobb. Vi skulle få högre arbetslöshet och
            lägre tillväxt – inte för att vi inte är innovativa, inte vill
            ställa om eller inte är konkurrenskraftiga utan därför att andra
            länder i unionen då skulle använda sina ekonomiska muskler.
          </note>
          <note>
            Jag vill alltså ha det sagt att detta definitivt inte är något
            sömnpiller. Det är grundläggande för Sveriges välfärd och sysselsättning.
          </note>
          <note>
            Däremot vet vi i dag, och det tror jag att vi är helt överens
            om, att vi behöver göra en ganska snabb omställning. Vi behöver
            ställa om vårt gamla sätt att göra saker och ting på till något
            nytt och se till att vi kan ställa om stålindustrin, transportsektorn
            och våra hushåll. Då krävs det att vi gör gemensamma tag. Det
            är därför regeringen driver frågan tillsammans med andra länder,
            precis som Jens Holm säger, att vi tittar över och förändrar dessa
            regler så att vi kan gå in och stötta innovationer och processer
            och annat som gör att vår industri, vår transportsektor och våra
            hushåll kan ställa om och leva ett gott liv utan att förstöra
            miljön och klimatet.
          </note>
          <note>
            Jag ska säga, vilket jag själv har tagit upp både med konkurrenskom
            ­ missionären och inom ramen för konkurrenskraftsrådet och med
            industri ­ kommissionären, att det gäller att hålla en bra balans
            i detta och driva på men inte öppna upp helt och hållet. Det finns
            länder inom Europeiska unio ­ nen som gärna gör det. De är inte
            lika innovativa och inte lika konkur ­ rens ­ kraftiga och ser
            att det här kan vara ett sätt för dem att snedvrida kon ­ kurrensen
            och få till sig investeringar, inte för att de är bäst utan för
            att de har betydligt mycket mer pengar att gå in med i subventioner.
          </note>
          <note>
            Anf. 32 JENS HOLM (V):
          </note>
          <note>
            Fru talman! Jag vill börja med att säga att min analogi med radhusområdet
            kanske för tankarna fel, för i ett radhusområde har man ganska
            tydliga regler kring hur till exempel rabatterna ska se ut och
            uppfarter för bilar och sådant. Problemet med EU:s statsstödsförbud
            är att det inte är särskilt tydligt, för det är inskrivet i EU:s
            grundfördrag, och det är inte specificerat exakt vad man får göra
            och vad man inte får göra. Det skapar en väldigt stor osäkerhet
            bland EU:s medlemsstater, inte minst här i Sverige. Det leder
            till att det i dagsläget och sedan ett par år tillbaka finns tusentals
            ärenden hos kommissionen rörande om det här är giltigt ur ett
            statsstödsperspektiv eller inte. Jag skulle säga att det finns
            ett stort mått av godtycke – det är kommissionen som sitter där
            och bestämmer, och ytterst kan det gå till EU:s domstol.
          </note>
          <note>
            Näringsministern vet säkert mycket mer än jag om det här, så
            det skulle vara intressant att veta om vi till exempel får bygga
            ut laddinfrastrukturen i egen regi här i Sverige eller inte. Är
            det i strid med EU:s statsstödsregler eller inte? Om vi vill bygga
            ut 5G-nätet i egen regi, de frekvenser som finns kvar, kan staten
            då göra det eller inte? Är det i strid med statsstödsreglerna?
            Skulle vi kunna ha statliga moln för att lagra data i egen regi?
            Kan vi ha offentliga logisti khubbar i egen regi? Det här är saker
            som vi i Vänsterpartiet tycker är bra att göra gemensamt, men
            jag är ganska rädd för att EU-kommissionen skulle ha rätt mycket
            synpunkter på det ur ett statsstödsperspektiv. Det vore intressant
            att höra ministerns kommentar på det.
          </note>
          <note>
            Jag tycker att ministern har en poäng i att det behövs vissa
            spelregler på en marknad. Visst är det så. Men frågan är: Ska
            statsstödsförbudet ligga inskrivet i EU:s grundlag, i fördraget?
            Vore det inte bättre om det var formulerat som alla andra lagar
            på EU-nivå, alltså som ett direktiv eller en förordning? Då är
            det lättare att hantera och också lättare att ändra på. Det skulle
            jag vilja ha svar på.
          </note>
          <note>
            Det skulle också kunna vara ett inspel från Sverige nu när man
            håller på att reformera statsstödsreglerna. Det är nästan så jag
            tolkar brevet från Tyskland, Nederländerna, Sverige med flera,
            alltså att det är ungefär något sådant som ni vill göra. Det tycker
            jag i grunden är väldigt positivt i så fall.
          </note>
          <note>
            Ett annat konstruktivt förändringsförslag från mig och Vänsterpartiet
            rör de riktlinjer som finns i dag gällande miljö och energi, EEAG.
            Dem hänvisar Sverige och Tyskland med flera till i brevet till
            kommissionen. De riktlinjerna fungerar i dag lite som de facto-regler
            när det gäller vad man får göra för miljön, för klimatomställningen
            och så vidare.
          </note>
          <note>
            Tänk om de här riktlinjerna i stället hade en tyngre status .
            Tänk om de hade samma status som lagar på EU-nivå, som direktiv
            eller förordningar. Vore inte det en bra idé också, Ibrahim Baylan,
            att driva gentemot resten av EU-länderna när man nu ser över statsstödsreglerna?
            Då skulle det bli tydligare med undantagen för miljö och klimatomställning.
            I dag är det väldigt mycket godtycke, och det är kommissionen
            själv som säger: Det här får ni inte göra, och det här får ni
            göra. Det gör att besluten spretar. Det är liksom inte rättsligt
            reglerat.
          </note>
          <note>
            Att ge riktlinjerna för miljö och energi en tyngre juridisk status
            är en fråga som jag skulle vilja att Sverige drev.
          </note>
          <note>
            Sedan var det det här med corona och tidsplanen. Hur ser det
            ut? När får vi moderna statsstödsregler?
          </note>
          <note>
            Anf. 33 Näringsminister IBRAHIM BAYLAN (S):
          </note>
          <note>
            Fru talman! Precis som Jens Holm säger driver vi tillsammans
            med Tyskland och ett antal andra länder frågan om en förändring
            av de här reglerna för att möjliggöra en snabbare omställning
            därför att den är nöd ­ vändig. Men man ska också vara medveten
            om att det är ett stort antal andra länder som också driver på
            för förändringar av statsstödsreglerna, och det är inte nödvändigtvis
            för en grön omställning som de gör det. Det kan argumenteras inte
            bara utifrån den inre marknaden, utan man argu ­ menterar utifrån
            att andra länder utanför blocket subventionerar produkter av olika
            slag. Jag skulle säga att för ett land som Sverige och för svenska
            företag, som ofta är väldigt konkurrenskraftiga därför att vi
            är innovativa, effektiva och välorganiserade på vår arbetsmarknad,
            skulle det vara väldigt farligt.
          </note>
          <note>
            Samtidigt som vi driver på för att kunna göra den här typen av
            snabb omställning och bidra till att få nya processer på plats
            som är nödvändiga för industrin eller transportsektorn vill jag
            också lyfta ett varningens finger: Vi ska inte tro att det är
            samma skäl för alla EU:s medlemsländer, utan det kan finnas helt
            andra skäl.
          </note>
          <note>
            Jens Holm har ställt ett stort antal frågor som jag ska försöka
            svara på. Man kan naturligtvis ha synpunkter på utlåtanden om
            statsstöd – gudarna ska veta att jag själv har haft det. Ibland
            har jag argumenterat med och haft möten med kommissionärer där
            jag har känt mig frustrerad över att vi inte riktigt kommer framåt.
            Ibland är jag glad över att vi kommer framåt, till exempel i fallet
            med just laddpunkterna. Där hade jag möte med konkurrenskommissionären
            och fick sedermera se att de hade tagit in våra synpunkter i de
            förslag som de lade fram. Det möjliggör för den typen av utbyggnad
            som vi behöver för den snabba elektrifieringen av vår transportsektor.
          </note>
          <note>
            Likväl, om man har gemensamma regler måste någon också upprätthålla
            dem. Jag tror väldigt gott om mina medmänniskor, men i fråga om
            att det skulle vara upp till varje land när så stora ekonomiska
            värden och så mycket sysselsättning står på spel bör man ha någon
            som försöker hålla i dessa regler. Det är då kommissionen och
            i sista hand domstolen, som Jens Holm pratar om.
          </note>
          <note>
            Jens Holm har förstås helt rätt i att det är ett generellt förbud.
            Men inom dessa regler finns det ganska många undantag. Jens Holm
            frågar till exempel om det skulle vara möjligt för svenska staten
            att bygga 5G. Ja, vi gör det ju inte än, men det är på gång. Teracom,
            som är ett helstatligt bolag, vann en del av den auktionen och
            sitter på licensen för det.
          </note>
          <note>
            Jens Holm frågar när det kommer att bli klart. Jag hoppas att
            vi kan få det på plats så snabbt som möjligt. Vi kommer att fortsätta
            jobba med det med de här länderna. Men det är komplicerad materia,
            och det är som sagt inte direkt alla länder som driver på för
            ändringar och avlövning av stats ­ stödsreglerna för att kunna
            ställa om. Man har också idéer om att det i sin tur kan göra det
            möjligt att få till sig investeringar som man inte skulle kunna
            få på egna meriter utan att gå in med väldigt stora offentliga
            stöd, till exempel för batterifabriker. Där är Sverige just nu
            väldigt framgångs ­ rikt. Det kan vara andra typer av investeringar,
            som till exempel fordons ­ industrin gör och som stålindustrin
            behöver göra. Det kan också gälla bio ­ raffinaderier.
          </note>
          <note>
            Så länge man håller dessa strikta regler tror jag att det här
            landet har en väldigt ljus framtid inom den inre marknaden. När
            vi nu driver på försöker vi hitta balansen mellan att kunna göra
            den snabba omställningen och samtidigt inte öppna upp regelverket
            eller låta det vara så fritt att vi helt enkelt blir förlorare
            när det gäller ekonomi och framför allt genom att vi tappar svenska
            jobb. Det är jobb som finns i dag men också jobb som skulle komma
            just därför att vi är innovativa och konkurrenskraftiga.
          </note>
          <note>
            Anf. 34 JENS HOLM (V):
          </note>
          <note>
            Fru talman! Det låter positivt att regeringen har nått vissa
            framgångar vad gäller laddinfrastrukturen. Det vore ju märkligt
            ifall vi inte skulle kun ­ na bygga ut laddinfrastruktur, som
            borde vara en del av grundläggande infrastruktur, i egen regi.
            Samma sak gäller 5G-nätet.
          </note>
          <note>
            Kanske ligger det största problemet hos regeringen och inte i
            Bryssel i det här fallet. Jag tror att vi kan göra mycket mer
            än i dag i egen regi, med offentliga medel, och få större utväxling
            på det. Regeringen är överdrivet ängslig och oroad över att väcka
            anstöt nere i Bryssel. Man är rädd för att stöta sig med statsstödsförbudet.
            Därför avstår man från att agera i stället för att agera mer.
          </note>
          <note>
            Nu känns det ändå som att regeringen har vaknat till lite. Det
            är som sagt något som Vänsterpartiet välkomnar.
          </note>
          <note>
            Mitt tydliga medskick till näringsminister Ibrahim Baylan är
            att han kanske kan vara den som i Bryssel väcker frågan om det
            är rimligt att statsstödsförbudet är inskrivet i fördraget, att
            det är en grundlagsfråga. Kan det inte hanteras som vilken annan
            lagstiftning som helst? Det tror jag skulle underlätta otroligt
            mycket.
          </note>
          <note>
            När det gäller att värna miljö-, klimat- och energiomställningen
            är de investeringarna i dag bara skyddade i en form av riktlinjer
            som är helt och hållet godtyckliga. Det vore bra om näringsministern
            också här kunde vara den som sa: Kan vi inte se till att de får
            ett tydligt, legalt undantag så att vi får göra stora, offentliga
            investeringar på området utan att det betraktas som statligt stöd?
            Det tror jag att Sverige, ministern och inte minst klimatomställningen
            skulle vinna oerhört mycket på.
          </note>
          <note>
            Anf. 35 Näringsminister IBRAHIM BAYLAN (S):
          </note>
          <note>
            Fru talman! Sverige driver på. Sverige driver på eftersom vi
            behöver göra en snabb omställning. Sverige driver på därför att
            vi har gjort stora investeringar i såväl forskning och utveckling
            som innovationer. Det har gjort att Sverige i dag och år efter
            år betraktas som det starkaste innova ­ tionslandet inom Europeiska
            unionen.
          </note>
          <note>
            Det har i sin tur lett till att vi nu har en sprudlande omställningsindustri.
            Det märks mest i norra Sverige, men det är på väg söderut också.
            Det bidrar inte bara till att lösa klimatfrågan, vilket vi måste
            göra, utan leder också till tiotusentals och åter tiotusentals
            nya jobb i delar av vårt land som under alldeles för lång tid
            har fått se motsatsen.
          </note>
          <note>
            Det har vi kunnat göra inom ramen för de här reglerna. Det är
            viktigt att vi samtidigt som vi driver på för en förändring för
            att kunna göra en snabb omställning ändå värnar dessa starka regler.
            Jag skulle vilja be Vänsterpartiet omvärdera sin position där.
            Det finns nämligen länder som Frankrike, Tyskland och andra med
            betydligt större finansiella muskler. Om vi skulle öppna upp på
            det sätt som Jens Holm argumenterar för skulle de, inte för att
            de är duktiga eller av de skäl som vi pratar om utan därför att
            de har pengarna för att göra det, lätt kunna locka till sig investeringar.
            Det skulle kunna innebära att jobb försvinner från de mindre länderna
            inom Europeiska unionen.
          </note>
          <note>
            Nej, vi ska driva på för att möjliggöra en snabb omställning.
            Men jag tror att vi med den linje som Jens Holm argumenterar för
            skulle riskera att i stället tappa arbetstillfällen och att vara
            EU:s främsta klimatland. Vi är nämligen, även om vi inte är nöjda,
            det land som har störst andel förnybar energi, det land där industrin
            har kommit längst och det land där transportsektorn har kommit
            längst. Det räcker inte, men det är på det sättet. Och vi har
            kunnat göra det just genom att samarbeta.
          </note>
          <note>
            Vi vill ta ett steg till genom att skruva i de reglerna. Men
            vi ska inte avlöva dem. Det vore en stor fara för Sveriges ekonomi
            och för svenska jobb. Och dem kommer vi alltid att värna.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:860 om bilstöd
          </note>
          <note>
            Anf. 36 Finansminister MAGDALENA ANDERSSON (S):
          </note>
          <note>
            Fru talman! Lars Beckman har frågat mig vilka åtgärder jag avser
            att vidta för att säkerställa att människor med bilstöd kompenseras
            för ökade kostnader med anledning av höjda fordonsskatter. Han
            har även frågat om jag anser att konsekvenserna av bonus malus
            är tillräckligt utredda och belysta för personer med funktionsvariationer
            som är beroende av bil och om jag avser att vidta några åtgärder
            med anledning av detta.
          </note>
          <note>
            Bilstödet är en betydelsefull förmån för att främja delaktigheten
            i samhället för vuxna och barn med funktionsnedsättning. Den 1
            oktober förra året höjdes tilläggsbeloppen inom bilstödet för
            att kompensera för högre kostnader vid anpassning och inköp av
            bil.
          </note>
          <note>
            Den förhöjda fordonsskatten för bilar med högre utsläpp av koldioxid
            riskerar trots denna förändring av bilstödet att leda till oönskade
            effekter för personer som inte har möjlighet att välja ett fordon
            med lägre utsläpp, till följd av en funktionsnedsättning som kräver
            en större bil. Regeringen avser därför att undersöka hur en kompensation
            inom bilstödet kan utformas för den fördyring som den förhöjda
            fordonsskatten kan innebära för bilstödsmottagare.
          </note>
          <note>
            Jag vill betona att regeringen löpande följer frågan om möjligheter
            för personer med funktionsnedsättning och anhöriga att ta del
            av bilstödet.
          </note>
          <note>
            Anf. 37 LARS BECKMAN (M):
          </note>
          <note>
            Fru talman! Tack, finansministern, för svaret!
          </note>
          <note>
            Fru talman! Det här är ingen ny fråga som jag debatterar med
            finansministern. Det har vi gjort i ett par år nu. För den som
            inte känner till det kan jag berätta att det finns ett mycket
            viktigt samhällsstöd för familjer som till exempel har barn som
            behöver rullstolar. Det kan också handla om vuxna som behöver
            en anpassad bil. Man kan få ett anskaffningsbidrag för bilen,
            och man kan få ett bidrag för den utrustning som behövs; den utrustningen
            kan egentligen vara hur dyr som helst. Det är ett viktigt samhällsstöd.
          </note>
          <note>
            Om man köper en bil i dag kan man få upp till 40 000 kronor i
            anskaffningsbidrag. Vad betyder det då att regeringen har infört
            straffskatten på minibussar? Det betyder att man kan få 40 000
            i anskaffningsbidrag, men man kan få betala upp till 120 000 kronor
            i straffskatt. Det innebär att familjen som kanske har två barn
            och bor i Gävle får betala 80 000 kronor extra i skatt. Det kostar
            120 000 kronor, och man får 40 000 kronor. Det blir 80 000 kronor
            extra. Det innebär att man i praktiken inte får något anskaffningsbidrag.
            Det finns också ett regelverk för hur gammal en bil får vara och
            hur många mil den får ha gått.
          </note>
          <note>
            Allt detta är känd materia för regeringen och finansministern.
            För mig är det svårt att förstå varför man inte löser frågan för
            de familjer som är i behov av bil. Det är inte förvånande i sig,
            fru talman, för regeringen har sedan 2014 gjort kraftiga nedskärningar
            på stödet till funktionsnedsatta. Det är helt i enlighet med det
            uttalande som finansministern själv gjorde när hon talade om att
            man var tvungen att spara pengar på funktionsnedsatta för att
            bland annat finansiera flyktingmottagandet. Det här ledde till
            våldsamma reaktioner från funktionshindersrörelsen.
          </note>
          <note>
            Det är positivt att finansministern i sitt svar och i det pressmeddelande
            som har gått ut säger att man ska undersöka hur en kompensation
            inom bilstödet kan utformas för den fördyring som den förhöjda
            fordonsskatten kan innebära för bilstödsmottagare. Det är ändå
            ett litet steg i rätt riktning. Men, fru talman, för en regering
            som tänker sätta sprätt på 75 000 miljoner är det konstigt att
            man inte hjälper dem som behöver mest hjälp först.
          </note>
          <note>
            I detta fall vore det väldigt enkelt att lösa situationen. Det
            finns i dag ett visst system som innebär att den som till exempel
            har ett parkeringstillstånd för funktionsnedsatta är undantagen
            från trängselskatten. Det finns en färdig myndighet, en färdig
            blankett och ett färdigt system. Det vore väldigt enkelt om regeringen
            och finansministern ville lösa situationen. Jag misstänker att
            det med Finansdepartementets duktiga tjänstemän skul ­ le kunna
            gå på rekordkort tid om man ville göra det här.
          </note>
          <note>
            Men i finansministerns svar framgår inte alls när det nya systemet
            i så fall skulle vara på plats. ”Regeringen avser därför att undersöka
            hur en kompensation inom bilstödet kan utformas.” Det är väldigt
            luddigt och fluffigt. Det finns ingen konkretion i vare sig finansministerns
            svar eller det pressmeddelande som har gått ut. Jag skulle därför
            gärna vilja veta av finansministern vilken tidslinje som finns
            för den utredning som ska göras. Delar finansministern uppfattningen
            att väldigt många funktionsnedsatta med behov av bil nu hamnar
            i en svår situation?
          </note>
          <note>
            Anf. 38 Finansminister MAGDALENA ANDERSSON (S):
          </note>
          <note>
            Fru talman! Regeringen har genomfört flera förbättringar av bilstödet
            just för att vi ser att bilstödet fyller en väldigt viktig funktion.
            Det handlar om att personer som har en sådan funktionsnedsättning
            att de behöver en anpassad bil ska ha möjlighet att röra sig i
            samhället precis som alla andra. Det är något som vi i Sverige
            ska vara väldigt stolta över. Hela reformen med personlig assistans
            har möjliggjort för väldigt många med funktionsnedsättning att
            leva ett bättre liv än vad de annars hade haft möjlighet till.
            Bilförmånen är naturligtvis en del i det detta.
          </note>
          <note>
            Regeringen har även genomfört förbättringar av den personliga
            assistansen efter de handläggningsförändringar som skedde hos
            Försäkringskassan. Dessutom har ytterligare förbättringar utretts.
          </note>
          <note>
            Bilstödet förbättrades den 1 oktober förra året. Sedan dess har
            också andra förändringar skett. Det har bland annat funnits en
            del väntetider i handläggningen, och där har vi genomfört förändringar
            i det elektroniska informationsutbytet mellan Försäkringskassan
            och Trafikverket för att försöka effektivisera och därmed snabba
            på handläggningen.
          </note>
          <note>
            Därutöver behöver Försäkringskassan inte begära in lika mycket
            information som tidigare. Detta förväntas också förkorta handläggningstiderna.
            Det har dessutom skett en del andra förbättringar.
          </note>
          <note>
            Vi har dock varit tydliga med att vi ser behov av en översyn
            av bilstödet. Det pågår ett arbete för att se hur man på ett bättre
            sätt kan kompensera personer som är i behov av ett bilstöd för
            att det ska bli bättre, mer träffsäkert och ge större kompensation
            för de förändringar som vi gör i bonus malus-systemet och som
            görs av helt andra orsaker. Vi behöver nämligen ställa om fordonsflottan.
            Men jag är väl medveten om att det inte finns miljövänliga alternativ
            för vissa specifika behov som kan finnas hos dem som har en specialanpassad
            bil.
          </note>
          <note>
            Med detta sagt finns det i den omfattande budget som vi kommer
            att presentera andra förbättringar som kan komma en del av de
            personer som har funktionshinder till del. Exempelvis avskaffar
            vi nu skatteklyftan mellan löntagare och personer som lever på
            sjuk- och aktivitetsersättning. Det finns även många med funktionshinder
            som arbetar och då får del av den andra, vanliga skattelättnad
            som vi gör för alla.
          </note>
          <note>
            För de personer med funktionshinder som gör att de inte kan arbeta
            blir det en rejäl skattesänkning. Den orättvisa som har funnits
            i många år som gjort att personer med funktionshinder som innebär
            att de inte kan arbeta betalar högre skatt än vanliga löntagare
            kommer vi nu att ha möjlighet att utradera från den 1 januari
            nästa år.
          </note>
          <note>
            Jag har dock med bestörtning hört om reaktioner från moderater
            som menar att det här skulle undergräva arbetslinjen. Det finns
            även moderata riksdagsledamöter som har twittrat om att det är
            förskräckligt att sänka skatten för bidragstagare. Delar Lars
            Beckman sin riksdagskollegas syn på personer som har funktionshinder
            som gör att de inte kan arbeta och att man bara avfärdar dem som
            bidragstagare?
          </note>
          <note>
            Anf. 39 LARS BECKMAN (M):
          </note>
          <note>
            Fru talman! Vi kan gärna prata om Moderaternas politik i en annan
            interpellationsdebatt. Med anledning av finansministerns inlägg
            kan jag glädja henne med att hon kommer att få äran att kallas
            till riksdagen fler gånger för att debattera funktionshinderspolitik.
          </note>
          <note>
            Fru talman! Denna interpellation handlar om bonus malus, den
            straffskatt på bilar som regeringen har infört. Den påverkar många,
            fru talman. Den påverkar rörmokaren som är i behov en hantverkarbil.
            Den påverkar även elektrikern som är i behov av en hantverkarbil
            och så vidare. Jag kan räkna upp många olika yrkesgrupper och
            småföretagare som drabbas mycket hårt av den straffskatt på hantverkarbilar
            och annat som regeringen har infört.
          </note>
          <note>
            Det har naturligtvis gjorts med avsikt. Det sa finansministern
            själv här. I dessa fall kan möjligtvis ta tillbaka det här från
            kunden, det vill säga det blir dyrare att be rörmokaren komma.
            Rörmokaren och andra hantverkare måste förstås ta in kompensation
            för den straffskatt som regeringen har infört.
          </note>
          <note>
            Men, fru talman, hur är det med den som har en funktionsnedsättning
            eller den familj som bor i Sätra utanför Gävle och har två barn
            med permobil? De har ingen att skicka notan till, utan de är beroende
            av en minibuss för att kunna förflytta sin familj och sina barn.
          </note>
          <note>
            När man inför en straffbeskattning på minibussar tycker jag,
            fru talman, att det anständiga vore att utreda konsekvenserna
            först. Det verkar inte ha funnits en enda person inom socialdemokratin
            eller i Miljöpartiet som har funderat på vad detta får för konsekvenser.
            Vad får det för kon ­ sekvenser för Sveriges alla funktionsnedsatta
            i behov av bil? Det borde man rimligtvis ha utrett först. När
            man för några år sedan fick klart för sig att det inte är något
            bra system och att det stenhårt drabbar dem som är i behov av
            bil borde man skyndsamt ha ändrat sig. Man borde naturligtvis
            snabbare än blixten ha tänkt att det inte blev särskilt bra, fru
            talman.
          </note>
          <note>
            Vi får nu signaler från hela Sverige, från Ystad till Kiruna,
            om familjer som inte kan skaffa bil på grund av bonus malus. Det
            handlar om familjer med särskilda behov. Det kan vara familjer
            som kanske har fått sin personliga assistans indragen på grund
            av finansministerns regleringsbrev till Försäkringskassan 2016
            om att minska timmarna. Finansministern har säkert själv läst
            sin egen budget där det står att antalet personer med LSS kommer
            att fortsätta sjunka. Det står i finansministerns egen budget!
          </note>
          <note>
            Det är bra att Socialdemokraterna numera är för LSS. När den
            infördes av Carl Bildts regering röstade de nämligen emot den.
          </note>
          <note>
            Nu handlar dock interpellationen om bonus malus. Jag noterar
            att finansministern med kirurgisk precision undvek ett par konkreta
            frågor, men jag tar dem igen. När kommer den förändring att vara
            på plats som innebär att den som har behov av en minibuss inte
            straffas ut på grund av bonus malus? När ska familjerna våga beställa
            en minibuss som gör att man kan åka omkring med de två barn som
            behöver permobil i minibussen? När kommer utredningen att vara
            på plats?
          </note>
          <note>
            Med tanke på att ni tänker sätta sprätt på 75 000 miljoner kanske
            det finns några tiotals miljoner för att verkligen hjälpa dem
            som behöver samhällets stöd mest.
          </note>
          <note>
            Min fråga till finansministern är alltså: När kommer utredningen
            att vara klar? När kommer stödet att vara på plats, som gör att
            familjer som är i behov av att ta med sig sin rullstol för att
            kunna leva som alla andra faktiskt också kan göra det?
          </note>
          <note>
            Anf. 40 Finansminister MAGDALENA ANDERSSON (S):
          </note>
          <note>
            Fru talman! Lars Beckman säger att vi pratar om bonus malus och
            att jag bör hålla mig till bonus malus. Men jag kan konstatera
            att Lars Beckman pratar om väldigt mycket annat än bonus malus,
            nämligen om stöd till funktionshindrade generellt.
          </note>
          <note>
            Lars Beckman menar att det finns funktionshindrade som hör till
            dem som behöver samhällets stöd mest. Det är en uppfattning jag
            delar. Det gäller inte minst de som har ett funktionshinder som
            gör att de inte kan arbeta. Det är en grupp som inte på samma
            sätt som många andra har fått ta del av den ekonomiska tillväxt
            som vi har haft i Sverige de senaste decennierna. De har tvärtom,
            sedan Moderaterna införde jobbskatteavdragen, straffbeskattats.
            År efter år har de betalat högre skatt än människor som arbetar.
            Det är en orättvis skatteklyfta. Men när vi nu tar bort den protesterar
            Moderaterna, och de avfärdar en hel grupp svenskar som bidragstagare.
            Vi har väldigt olika syn, tycks det.
          </note>
          <note>
            Sedan verkar Lars Beckman vara generellt kritisk till bonus malus.
            Det är en annan debatt vi kan ha. Men jag hoppas verkligen att
            Lars Beckman inte använder funktionshindrades behov av bilstöd
            när han egentligen är kritisk till bonus malus generellt.
          </note>
          <note>
            Vi arbetar nu i Regeringskansliet med ett förändrat och förbättrat
            bilstöd. Det gör vi naturligtvis med en hög skyndsamhet. Jag tycker
            att det är angeläget. Vi genomförde förbättringar den 1 oktober
            förra året. Det sked ­ de ytterligare förbättringar nu i somras
            för att korta handläggningstiderna. Och jag ser fram emot att
            vi snart kommer att vara framme med det förslag som har aviserats
            om ytterligare förbättringar i bilstödet, inte minst för dem som
            påverkas av malus i bonus malus. Sedan kan det naturligtvis vara
            så att vi har en teknisk utveckling som gör att det finns bättre
            möjligheter att köpa laddhybrider även inom detta segment så småningom.
          </note>
          <note>
            Anf. 41 LARS BECKMAN (M):
          </note>
          <note>
            Fru talman! Ja, Sveriges funktionsnedsatta har haft en tuff tid
            sedan 2014. Riksförbundet för Rörelsehindrade Barn och Ungdomar
            har på sin hemsida en uppställning med 18 stycken försämringar
            som finansminister Magdalena Andersson och regeringen har gjort,
            varav bilstödet är ett. Sedan är det nedskärningar i LSS och bostadsanpassning.
            Den som vill kan gå in på rbu.se och läsa själv. Ni behöver inte
            tro en moderat riksdagsledamot om ni inte vill.
          </note>
          <note>
            Denna interpellation handlar mycket riktigt om känd materia.
            Finansministern har vetat om i flera år att bonus malus slår stentufft
            mot Sveriges funktionsnedsatta. Man har inte agerat. Man har inte
            gjort någonting, tyvärr, för att rätta till situationen. Nu har
            man gått ut i ett pressmeddelande med en väldigt fluffig text
            om att man eventuellt kommer att göra någonting. Då är frågan:
            När kommer man att göra någonting?
          </note>
          <note>
            Jag ska bjuda på ett gratis förslag. Med kanske några dagars
            eller någon månads framförhållning skulle man kunna införa det
            system som finns för trängselskatt. Det finns en myndighet. Det
            finns en färdig blankett. Det finns ett automatiserat system.
            Man gör helt enkelt så att den som har par ­ keringstillstånd
            för funktionsnedsatta eller som har en anpassad bil, bero ­ ende
            på vilket system man väljer, undantas från straffbeskattningen
            av minibussar.
          </note>
          <note>
            Det vore ett mycket enkelt och rakt och ärligt system. Och det
            skulle lösa problemet, fru talman, så att barnfamiljen i Sätra
            med två permobiler skulle kunna byta bil. I dag är det ett mycket
            stort antal familjer som inte kan byta bil på grund av regeringens
            straffskatt på minibussar.
          </note>
          <note>
            Fru talman! Jag frågar – tredje gången gillt: När kommer det
            systemet att vara på plats, som gör att barnfamiljer har råd att
            köpa bil?
          </note>
          <note>
            Anf. 42 Finansminister MAGDALENA ANDERSSON (S):
          </note>
          <note>
            Fru talman! Jag tycker att det är bra när man håller sig till
            sanningen också i politiska debatter. Här säger Lars Beckman att
            regeringen inte har gjort någonting. Det är inte sant. Den 1 oktober,
            för knappt ett år sedan, höjdes efteranpassningsstödet med över
            50 procent. Och tilläggsbidraget höjdes med över 50 procent. Man
            kan diskutera om det är tillräckligt mycket eller inte, men det
            går inte att påstå att regeringen inte har gjort någonting.
          </note>
          <note>
            Jag kan konstatera att Lars Beckman inte svarade på frågan om
            han delar sin riksdagskollega Hanif Balis syn på alla funktionsnedsatta
            som inte har arbetsförmåga och som nu får sjuk- och aktivitetsersättning.
            Kan man bara avfärda alla de svenskarna som bidragstagare? Där
            var Lars Beckman tyst.
          </note>
          <note>
            Men nu äntligen, i den här budgeten, föreslår regeringen att
            man ska avskaffa den orättvisa skatteklyftan, det som har kallats
            för funkisskatten. Moderaterna har avfärdat det. De menar att
            det skulle göra att Lars Beck ­ man och jag och andra skulle jobba
            mindre. Det är ett helt ologiskt och ohållbart argument.
          </note>
          <note>
            Frågan är: Varför, egentligen, vill man att straffbeskattningen
            av funk ­ tionshindrade ska fortsätta? Jag hoppas att riksdagen
            röstar på ett sådant sätt att vi äntligen kan avskaffa det som
            kallas för funkisskatten.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2020/21:867 om folkbokföring och
            hemlöshet
          </note>
          <note>
            Anf. 43 Finansminister MAGDALENA ANDERSSON (S):
          </note>
          <note>
            Fru talman! Tony Haddou har frågat mig vilka åtgärder jag avser
            att vidta för att inte fler ska drabbas av den skärpta folkbokföringslagen,
            som enligt uppgift slår mot helt andra individer än vad som var
            tänkt från början.
          </note>
          <note>
            Inledningsvis vill jag nämna att en person som är hemlös kan
            vara korrekt folkbokförd . Det är viktigt att personen informerar
            Skatteverket, som bedömer var han eller hon ska vara folkbokförd.
            Om det bedöms att personens bosättning kan hänföras till en kommun
            men inte till en viss fastighet inom denna ska han eller hon till
            exempel vara folkbokförd på kommunen . En person som är skriven
            på kommunen kan dessutom anmäla en särskild postadress till Skatteverket
            för att han eller hon ska kunna få sin post.
          </note>
          <note>
            På regeringens initiativ återinfördes folkbokföringsbrottet den
            1 juli 2018. Genom lagändringen infördes ett straffansvar när
            någon uppsåtligen lämnar oriktig uppgift till grund för beslut
            om folkbokföring eller inte fullgör sin anmälningsskyldighet och
            åtgärden innebär fara i bevishänseende. Det är i dag också möjligt
            att dömas för grovt folkbokföringsbrott. Ringa fall är dock undantagna
            från straffansvar.
          </note>
          <note>
            Uppgifterna i folkbokföringen ska spegla befolkningens bosättning,
            identitet och familjerättsliga förhållanden så att olika samhällsfunktioner
            får ett korrekt underlag för beslut och åtgärder . Återinförandet
            av folkbokföringsbrottet är en bland flera åtgärder som regeringen
            vidtagit för att öka kvaliteten i folkbokföringen. Bakgrunden
            till detta är den centrala funktion i samhället som folkbokföringen
            har. Den stora betydelse som folkbokföringen har för flera olika
            samhällsfunktioner ställer särskilda krav på att de uppgifter
            som läggs till grund för registreringen är riktiga.
          </note>
          <note>
            Återinförandet av folkbokföringsbrottet u tgör en tydlig markering
            till befolkningen att var och en ska vara folkbokförd där han
            eller hon är bosatt. Det är sedan ansvariga myndigheter och ytterst
            domstolarna som ska tillämpa de aktuella bestämmelserna. Straffbestämmelserna
            har varit i kraft endast i ett par år, och domstolsavgörandena
            är ännu få. Någon etablerad rättspraxis har därför inte hunnit
            utvecklas. Det är mot den bakgrunden för tidigt att uttala sig
            om lagändringens effekt eller utvärdera tillämpningen av den.
          </note>
          <note>
            Anf. 44 TONY HADDOU (V):
          </note>
          <note>
            Fru talman! Precis som finansministern är inne på återinfördes
            folkbokföringsbrottet för några år sedan, då det blev straffbart
            att folkbokföra sig på fel adress. Brottet kan ge upp till två
            års fängelse eller böter. Själva syftet med lagändringen var enligt
            regeringen att man bättre skulle komma åt den organiserade brottsligheten,
            handeln med svartkontrakt och människor som fuskar med bidrag.
          </note>
          <note>
            När lagskärpningen genomfördes försäkrade den ansvarige ministern
            Morgan Johansson oss om att personer som saknar uppsåt inte skulle
            åtalas. I en intervju i Sveriges Radio sa han att ” när det gäller
            ringa fall, där det inte finns syfte att utnyttja systemet till
            exempel, där kommer man inte att åtala ”. I dag hör vi även finansministern
            säga att ringa fall är undantagna från straffansvar.
          </note>
          <note>
            Nu har det dock visat sig att det inte var sant då och att det
            inte är sant nu heller, och därför har Vänsterpartiet väckt den
            här interpellationen.
          </note>
          <note>
            Hem &amp; Hyra har med sin grävande journalistik kunnat granska 123
            åtal som väckts sedan lagändringen trätt i kraft. Den visar, svart
            på och vitt, att det främst är personer vars syfte inte har varit
            att utnyttja systemet som har åtalats och dömts. Faktum är att
            resultaten visar att ytterst få kriminella har åtalats, däremot
            många oskyldiga. I över 50 av de 123 fallen handlar det om hemlösa
            människor vars enda brott är att de saknar någonstans att bo.
            Det är upprörande siffror, måste jag säga.
          </note>
          <note>
            Bara så få som elva av åtalen är relaterade till bidragsfusk.
            Resterande fall var antingen kopplade till hotbild, separation
            eller skilsmässa. Några fall var knutna till andra typer av brottslighet.
            Ytterst få av dem som hittills fällts för folkbokföringsbrott
            kan dock knytas till organiserad brottslighet eller välfärdsbrott,
            alltså den typ av brottslighet som regeringen sa att de ville
            komma åt.
          </note>
          <note>
            Den enskilt största grupp som har drabbats av kriminaliseringen
            är alltså hemlösa, utsatta personer som nu görs till kriminella
            och riskerar att få sina liv förstörda. De är de som hamnar i
            kläm av den här lagstiftningen.
          </note>
          <note>
            Min fråga är därför: Hur tänker finansministern rätta till felet
            som uppstått? Det har jag inte fått något svar på. Vad tänker
            finansministern göra för att inte fler oskyldiga ska drabbas?
            Den skärpta folkbokföringslagen har ju slagit mot helt andra individer
            än vad som var tänkt från början.
          </note>
          <note>
            Finansministern säger i sitt svar att hon vill öka kvaliteten
            i folkbokföringen. Det vill vi också. I den meningen är vi helt
            överens. Men det ska ett statsråd kunna göra utan att offra hemlösa.
          </note>
          <note>
            Anf. 45 Finansminister MAGDALENA ANDERSSON (S):
          </note>
          <note>
            Fru talman! Tack så mycket, Tony Haddou, för att du lyfter den
            här viktiga frågan! Det är viktigt att vi har ordning och reda
            i folkbokföringen, eftersom registret ligger till grund för en
            lång rad utbetalningar från våra välfärdssystem bland annat. Mot
            den bakgrunden har regeringen arbetat hårt med att höja kvaliteten
            i folkbokföringen genom att tillföra ytterligare resurser till
            Skatteverket, som också har fått utvidgade befogenheter. Vi har
            därutöver återinfört folkbokföringsbrottet som togs bort av alliansregeringen.
          </note>
          <note>
            Självklart är syftet med det här inte att hemlösa ska hamna i
            kläm. Därför tycker jag att det är väldigt bra att Tony Haddou
            lyfter frågan. Det är viktigt att fler kan hjälpa till att informera
            de hemlösa om vad det finns för möjligheter att i stället för
            att vara felaktigt folkbokförd kunna folkbokföra sig hos kommunen.
            Det finns alltså en lösning för personer som inte har en fast
            adress, och det är viktigt att kommuner tar ett ansvar för att
            informera om det liksom organisationer som arbetar med hemlösa
            och självklart även Skatteverket. Det här handlar om en informationsinsats
            som behöver göras, och därför är det bra att vi debatterar frågan
            här i dag. Dock behövs naturligtvis hjälp även från andra aktörer
            i samhället för att nå fram med informationen.
          </note>
          <note>
            Det här en ganska ny lagstiftning. Skatteverket har precis börjat
            att arbeta med den. Jag känner ju Skatteverket som organisation
            och vet att det är en lärande organisation. De kommer naturligtvis
            kontinuerligt att förfina och förbättra sitt urvalsmaterial för
            att få en mer korrekt folkbokföring och vilka fall som man kommer
            att arbeta närmare med.
          </note>
          <note>
            Anf. 46 TONY HADDOU (V):
          </note>
          <note>
            Fru talman! Tack, ministern, för svaret! Jag får väl ställa frågan
            så här: Har inte lagen slagit snett när det är så många hemlösa
            som åtalas? Jag håller med om att det ska vara en hög kvalitet
            i folkbokföringen, men fakta ser ut så här. Man sa ju vid lagens
            utformning att de inte skulle åtalas, men nu blir de det. Det
            kan ju inte vara avsikten med lagstiftningen, och det håller säkert
            finansministern med om. Men så ser verkligheten ut. Det är framför
            allt hemlösa som ställs inför rätta.
          </note>
          <note>
            Det handlar om hemlösa personer som emellanåt kanske måste flytta
            mellan tillfälliga bostäder och som dessutom har haft det särskilt
            tufft den senaste tiden. Coronapandemin har försvårat för de redan
            hemlösa, och fler än vanligt har blivit av med sina bostäder till
            följd av minskade inkomster. Att i detta läge förvärra situationen
            för en utsatt grupp är för mig helt oförståeligt. Det här måste
            finansministern rätta till.
          </note>
          <note>
            I stället för att de ska riskera att dras inför rätta för att
            de inte har ordnat med adressen borde man i första hand förebygga
            och lindra konsekvenserna av bostadslösheten. Det här handlar
            också många gånger om hemlösa föräldrar med barn, med väldigt
            osäkra boendesituationer som får lång t gående, negativa konsekvenser.
          </note>
          <note>
            Finansministern nämner informationsinsatser som en lösning. Om
            nu en hemlös barnfamilj får stöd av socialtjänsten blir de ofta
            placerade på tillfälliga boenden. Det kan vara vandrarhem, hotell,
            campingplatser, någon lägenhet och så vidare. Det kan även handla
            om den sekundära bostadsmarknaden eller släkt och vänner om det
            är möjligt. Jag kan lova finansministern att om man är hemlös
            med sina barn är inte folkbokföringen det första man har koll
            på. Man gör allt för att skydda och trygga sina barn. Man gör
            allt för att de ska få tak över huvudet och mat på bordet. En
            informationsinsats tar inte bort att detta slår snett. Man gör
            allt för familjens tillvaro och trygghet. Man saknar helt enkelt
            en fast adress för att man är tvungen att flytta mycket. Så ser
            verkligheten ut, och det är den värsta av livssituationer för
            hemlösa, i synnerhet med barn.
          </note>
          <note>
            Därför kan vi inte acceptera att statsrådet gör livet ännu svårare
            för dem som har det svårt och vill lägga in en informationsinsats
            från kommunen som säger att de måste folkbokföra sig rätt. Det
            kanske de får berättat för sig, men i stunden, i situationen,
            handlar det om att få trygghet för barnen och se till att de får
            mat på bordet och tak över huvudet. De åker ofta över hela staden
            för att barnen ska ta sig till skolan. Då räcker det inte att
            säga att vet ni vad, ni ska folkbokföra er rätt. Här behöver man
            i stället hjälpa de m och se till att de inte får ännu en tröskel
            i livet.
          </note>
          <note>
            Det går helt enkelt att lindra konsekvenserna av bostadslösheten.
            Det är det vi efterfrågar här, och då får man ta bort en sådan
            här tröskel och se till att de inte åtalas. Jag håller med om
            folkbokföringsbrottet. Det är ett brott, men när det handlar om
            att så många hemlösa, vars enda brott är att de är hemlösa, åker
            dit utan att ha gjort något behöver man se över lagen.
          </note>
          <note>
            Det går naturligtvis att skyndsamt lösa den här frågan så att
            hemlösa och personer som inte ägnar sig åt bidragsbrott inte ska
            behöva åtalas. Det går exempelvis att tillsätta en snabbutredning
            för att se över hur man ser till att de inte åtalas. Majoriteten
            av de fall som jag tog upp här är inte ens avslutade, utan här
            åtalas människor vars enda brott är att de är hemlösa. Det är
            helt oacceptabelt.
          </note>
          <note>
            Anf. 47 Finansminister MAGDALENA ANDERSSON (S):
          </note>
          <note>
            Fru talman! Det är bra att Tony Haddou också tar upp det som
            är det grundläggande problemet, nämligen att människor är hemlösa.
            Där driver regeringen sedan flera år tillbaka en väldigt aktiv
            politik för att få fram fler bostäder med rimliga hyror. Det finns
            ett investeringsstöd som vi har tagit fram i samarbete med Vänsterpartiet
            och som vi också har kunnat bygga ut rejält de senaste åren. Att
            få fram fler bostäder till priser som är rimliga för vanliga hushåll
            är alltså en ambition som jag delar med Tony Haddou och Vänsterpartiet.
            Det är viktigt att lyfta den frågan.
          </note>
          <note>
            Med detta sagt är det viktigt att människor som inte har en fast
            adress ska få information så att de kan få hjälp att folkbokföra
            sig på kommunen. Det är fel väg att gå att ta bort brottet att
            vara felaktigt folkbokförd. Det skickar en viktig signal till
            medborgarna, och det kan vara ett viktigt instrument för att se
            till att de 18 miljarder om året som nu bedöms gå ut i felaktiga
            utbetalningar – alldeles för mycket – till människor som medvetet
            försöker fuska med våra försäkrings- och trygghetssystem ska hamna
            hos dem som verkligen behöver pengarna, inte i felaktiga fickor.
          </note>
          <note>
            Jag delar Tony Haddous oro för personer som är hemlösa. Därför
            är det viktigt att när socialtjänsten hjälper en familj med barn
            som befinner sig i en desperat situation, som bor i temporära
            lösningar, ser till att de får information om och blir korrekt
            folkbokförda på kommunen. Det finns numera ett utbrett nät av
            servicekontor runt om i landet där det går att få hjälp med olika
            myndighetsärenden. Skatteverket som ansvarar för folkbokföringen
            är en av de myndigheter som ingår i det samarbetet. Där går det
            även att få hjälp på olika språk.
          </note>
          <note>
            Anf. 48 TONY HADDOU (V):
          </note>
          <note>
            Fru talman! Man märker att det snart är valrörelse, och Socialdemokraterna
            pratar om rättvis och social bostadspolitik. Det var inte i går
            man hörde Socialdemokraterna prata om sådant. Men verkligheten
            är en annan.
          </note>
          <note>
            Var gör samhällets resurser bäst nytta, finansministern? Är det
            verkligen att hemlösa dras inför rätta? Folkbokföringen blir inte
            bättre. Verkligheten är att de dras inför rätta. Så ska vi inte
            använda våra resurser.
          </note>
          <note>
            Exemplen jag tar upp och Hem &amp; Hyra har tagit upp i sina granskning
            ­ ar handlar om personer vars enda brott är att de är hemlösa.
            Verkligheten är inte informationskampanjer. Jo, det är jättebra
            att man ger infor ­ mation om att var och en ska vara rätt folkbokförd
            och så vidare. Men det är inte det första en hemlös med barn prioriterar.
            Det första är att få tak över hu ­ vudet, ge mat till sina barn,
            att barnen får ett drägligt liv och att de kan ta sig till skolan.
            De hemlösa är oftast arbetslösa. Om de går till de kontor som
            finansminister tog upp är det oftast för att söka jobb och få
            hjälp med tillvaron. Då är inte folkbokföring det första de tänker
            på.
          </note>
          <note>
            Det handlar här om personer som aldrig har varit inne i en rättsprocess.
            Helt plötsligt är de det. Konsekvenserna är att de hamnar i polisens
            brottsregister och får det ännu tuffare i en utsatt situation.
            Böter utdöms i flera fall. De blir stämplade, och det blir ännu
            svårare att hitta en lägenhet och ett jobb. Därför måste regeringen
            låta utvärdera frågan skyndsamt efter ­ som problemet har slagit
            helt snett. Då behöver inte dessa personer försättas i en ännu
            mer utsatt situation.
          </note>
          <note>
            Anf. 49 Finansminister MAGDALENA ANDERSSON (S):
          </note>
          <note>
            Fru talman! Jag kan konstatera för Tony Haddou att vi socialdemokrater
            pratar social bostadspolitik varje år under mandatperioden, varje
            dag i veckan. Jag är mycket stolt över att vi under de år jag
            har varit finansminister har infört det investeringsstöd som gör
            att det har varit möjligt att bygga tiotusentals lägenheter runt
            om i landet. Människor kan där bo med betydligt rimligare hyror
            än utan investeringsstöden. Är det något som är roligt är det
            att gå runt och knacka dörr till dessa lägenheter, få höra om
            hyran eller vilken hyra det hade blivit om inte stödet hade utformats.
            Stödet har också utformats i samarbete med Vänsterpartiet. Här
            kunde vi vara stolta tillsammans i stället för att hacka på varandra
            – ett alternativt förhållningssätt.
          </note>
          <note>
            Att införa folkbokföringsbrottet var och är en viktig signal
            till medborgarna i Sverige att det är viktigt att vara korrekt
            folkbokförd. Det handlar om många miljarder som felaktigt går
            ut i olika former av stöd och bidrag på grund av att det är fel
            i folkbokföringen. Jag tycker att det var rätt att återinföra
            brottet.
          </note>
          <note>
            Syftet är självklart inte att människor i en utsatt position
            eller som är hemlösa ska hamna i kläm. Därför finns också möjligheten
            att folkbokföra sig hos en kommun. Här är det uppenbart att det
            behövs bättre insatser för att stödja människor i en utsatt situation
            att få information om och hjälp med att bli korrekt folkbokförd.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:879 om krispolitikens fördelningspolitiska
            effekter
          </note>
          <note>
            Anf. 50 Finansminister MAGDALENA ANDERSSON (S):
          </note>
          <note>
            Fru talman! Tony Haddou har frågat mig om jag avser att utreda
            och kartlägga krispolitikens fördelningspolitiska effekter och
            analysera vilka lärdomar för framtiden som man kan dra av den
            förda politiken.
          </note>
          <note>
            Regeringen har ett tydligt fokus på att minska klyftorna och
            öka sammanhållningen i samhället och följer därför dessa frågor
            noga. Detta har självklart varit viktigt även under pandemin.
            En hög sysselsättning är grunden för en jämn fördelning av Sveriges
            välstånd. Sedan virusutbrottet har ett stort antal åtgärder vidtagits
            för att trygga jobben både på kort och på lång sikt. Dessutom
            har ersättningsnivåerna i arbetslöshetsförsäkringen tillfälligt
            höjts , och regelverket har justerats så att fler kvalificerar
            sig för ersättning. Sammantaget har detta tryggat människors försörjning
            , och i takt med att konjunkturläget förbättras kommer fler tillbaka
            i arbete.
          </note>
          <note>
            Krispolitikens fördelningspolitiska effekter kommer att utredas
            och forskas kring under kommande år. Några preliminära slutsatser
            kan emellertid redan dras. I en nyligen publicerad studie från
            Skatteverket konstateras att regeringens krisåtgärder har mildrat
            pandemins negativa fördelningseffekter på arbetsmarknaden. Enligt
            studien tycks fördelningen av arbetsinkomster ha blivit något
            mer ojämn under 2020, men ökningen av inkomstojämlikheten skulle
            ha blivit mer än dubbelt så stor i frånvaro av stödåtgärderna.
            Studien indikerar även att stöden från staten i första hand har
            fungerat som ett inkomststöd till de anställda. Rörliga ersättningar
            och bonusar till chefer i de företag som fick stöd har legat kvar
            på ungefär samma nivå som före pandemin. Cheferna i företag som
            inte tagit emot stöd från staten dubblerade däremot sina ersättningar.
          </note>
          <note>
            Regeringen välkomnar fortsatta studier om krispolitikens fördelningspolitiska
            effekter allteftersom data blir tillgängliga. Coronakommissionen,
            som slutredovisar sitt uppdrag senast den 28 februari 2022, ska
            bl and annat utvärdera effekterna av krisåtgärderna ur ett inkomstfördelningsperspek
            ­ tiv. Inkomstfördelningens utveckling följs också regelbundet
            i den fördelningspolitiska redogörelse som regeringen varje år
            lämnar i den ekonomis ­ ka vårpropositionen. Som Tony Haddou mycket
            riktigt påpekar är det viktigt att analysera vilka lärdomar för
            framtiden som man kan dra av den förda politiken.
          </note>
          <note>
            Anf. 51 TONY HADDOU (V):
          </note>
          <note>
            Fru talman! Jag tackar finansministern för svaret.
          </note>
          <note>
            Jag ska till en början inte hacka på finansministern, som hon
            sa i den förra debatten, så jag inleder med att det har varit
            helt nödvändigt med stora krisåtgärder under pandemin. Det största
            krisstödet har gått till möjligheten att korttidspermittera, och
            det har varit viktigt för att rädda jobb och företag. Många företag
            har verkligen behövt stöden för att ta sig igenom krisen, och
            det är skattebetalarna som har ställt upp med pengarna.
          </note>
          <note>
            Flera av förslagen för att sänka företagens kostnader har varit
            generösa. Det gäller exempelvis den generella sänkningen av arbetsgivaravgifterna.
            Därför har Vänsterpartiet också genomgående efterfrågat ett mer
            balanserat svar på den ekonomiska krisen. Det är inte hållbart
            att ge stöd till näringslivet på hundratals miljarder kronor samtidigt
            som de anställda inom vården och äldreomsorgen går på knäna. Dessutom
            har många hushåll drabbats hårt av krisen i spåren av ökad arbetslöshet
            och extrajobb som har försvunnit. Stöden till dessa hushåll har
            inte varit i paritet med miljardstöden till näringslivet.
          </note>
          <note>
            I slutet av dagen handlar det om värdeöverföring från vanligt
            folk – från sjukpensionären, busschauffören och undersköterskan
            – till företagen. Vi har under det senaste året kunnat konstatera
            att många av de företag som erhållit miljardbelopp från skattebetalarna
            i form av olika krisstöd samtidigt ökat sina vinster och gjort
            rekordutdelningar till sina privata förmögenheter. Och då var
            inkomstojämlikheten, som även finansministern nämner i sitt svar,
            redan före krisen så brutal att näringslivets toppchefer tjänade
            i snitt 61 gånger mer än industriarbetaren.
          </note>
          <note>
            Medan coronakrisen pågått i över ett och ett halvt år gick den
            ganska fort över för de allra rikaste. Trots att ekonomin bromsade
            in kunde stora kapitalägare och de som sitter på stora förmögenheter
            återhämta sin ekonomi rekordsnabbt. Sveriges 169 rikaste personer
            blev närmare 300 miljarder rikare i fjol, mitt under pandemin.
            Börsen återhämtade sig väldigt snabbt för deras del, medan andra
            riskerat sina liv, burit upp samhället och stått i frontlinjen
            mot pandemin.
          </note>
          <note>
            I en uppmärksammad artikel i Financial Times i somras beskrev
            Ruchir Sharma , chef på Morgan Stanley, hur de superrikas förmögenheter
            utvecklats under pandemin. Specifikt studeras hur dollarmiljardärernas
            förmögenheter utvecklats. Det visar sig att deras förmögenheter
            och kapital exploderat uppåt under pandemin. Och Sverige är efter
            Ryssland det land i världen där miljardärerna ökat sina rikedomar
            snabbast.
          </note>
          <note>
            Finansministern säger här att regeringen har ett tydligt fokus
            på att minska klyftorna och öka sammanhållningen i samhället.
            Det är naturligtvis ett viktigt och bra fokus, men då behöver
            man gå från ord till handling och göra något åt detta. För klassamhället
            har synts tydligt under pandemin. Det har varit en koncentration
            av smitta i arbetarklassens bostadsområden och bland alla arbetare
            som varje dag bär upp samhället.
          </note>
          <note>
            Och ojämlikheten ökar snabbare här än i något annat jämförbart
            land. Då behöver man se över förmögenhetsfördelningen och hur
            kapitalet i dag koncentrerats till de allra rikaste och göra något
            där. Det är bra att rege ­ r ­ ingen vill analysera krispolitikens
            effekter, och då uppstår också frågan om på vilket sätt finansministern
            ska minska de ekonomiska klyftorna. Det kan inte vara rimligt
            att svenska dollarmiljardärers förmögenheter motsva ­ rar 30 procent
            av Sveriges bnp.
          </note>
          <note>
            Anf. 52 Finansminister MAGDALENA ANDERSSON (S):
          </note>
          <note>
            Fru talman! Jag vill börja med att säga att det naturligtvis
            är fritt fram för Tony Haddou att hacka på finansministern. Men
            just vad gäller investeringsstöden är vi överens och har samarbetat
            väldigt bra och på så sätt också gett tiotusentals familjer möjlighet
            att få en bostad till rimlig kostnad.
          </note>
          <note>
            Vad gäller coronakrisen ser jag verkligen fram emot ytterligare
            utvärderingar av den politik vi har fört i Sverige men också den
            som har förts i andra länder. Jag tror att det finns väldigt mycket
            att lära sig inför framtiden.
          </note>
          <note>
            Jag tycker att det är väldigt glädjande att en del av de preliminära
            studier som har kommit tyder på att dessa stöd har fungerat som
            inkomststöd, till exempel stödet för korttidspermittering. Det
            är pengar som går till företaget men som samtidigt har fungerat
            som ett inkomststöd för de anställda. Utan de stödåtgärder vi
            har vidtagit hade ojämlikheten ökat mer än den har gjort i Sverige
            under krisen.
          </note>
          <note>
            Utan dessa krisåtgärder hade dessutom tusentals företag gått
            i konkurs. Det är inget som hade varit bra för alla löntagare
            som är helt beroende av dessa företag för sin försörjning. Där
            ser jag själv stora poänger med den politik som har genomförts.
          </note>
          <note>
            Med detta sagt är jag den första att önska att vi hade kunnat
            driva ytterligare politik under de senaste sju åren för att minska
            klyftorna i Sverige. Här har vi haft förslag framme, men jag har
            blivit hotad med misstroendevotum i riksdagen om jag ens lägger
            dem på bordet.
          </note>
          <note>
            Jag ser alltså behov av mer politik för att minska klyftorna.
            Det handlar om att de som har de allra största förmögenheterna
            bör kunna bidra mer än de gör i dag men också om att lyfta dem
            som inte fått möjlighet att vara med på den inkomstökning som
            väldigt många andra svenskar har haft de senaste decennierna.
          </note>
          <note>
            Här finns också konkreta förslag i den budgetproposition som
            vi kom ­ mer att lägga på riksdagens bord, till exempel att ta
            bort den orättvisa skatteklyftan mellan löntagare och personer
            som har sjuk- och aktivitets ­ ersättning. Många av dem är kroniskt
            sjuka sedan många år tillbaka eller har en funktionsnedsättning
            som gör att de inte kan arbeta.
          </note>
          <note>
            Här finns alltså sådana förslag, och jag ser naturligtvis gärna
            att de får möjlighet att gå igenom riksdagen nu. Där handlar det
            också om hur Vänsterpartiet väljer att agera.
          </note>
          <note>
            Anf. 53 TONY HADDOU (V):
          </note>
          <note>
            Fru talman! Finansministern kommer att få vänta lite till på
            en budgetdebatt.
          </note>
          <note>
            Jag håller med om att det har varit helt rätt och helt nödvändigt
            att rädda jobb. Men när det handlar om att minska de ekonomiska
            klyftorna är frågan hur länge finansministern ska känna sig hotad
            och inte våga agera. Klyftorna ökar ju, också i spåren av en pandemi.
            De ekonomiska klyftorna har ökat i Sverige de senaste 30 åren
            – det är tre decennier. De som redan hade en utmärkt ekonomi har
            fått det ännu bättre under de senaste decennierna, och toppskiktet
            har fått det bäst ställt. Vad betyder det på sikt att de drar
            ifrån ännu mer? Det leder inte direkt till något sammanhållet
            samhälle.
          </note>
          <note>
            Vid utformningen av politiken efter krisen måste de som har gynnats
            under så lång tid vara med och finansiera nödvändiga satsningar
            på välfärden och på att rusta upp samhället efter pandemin. Det
            behövs kraftfulla offentliga investeringar, och vi måste samtidigt
            sätta stopp för den ekonomiska ojämlikheten och börja omfördela
            mer till vårt gemensamma så att det blir ett bättre och tryggare
            välfärdssamhälle för alla. Då behövs det en ökad jämlikhet.
          </note>
          <note>
            Det handlar alltså inte bara om att de rikaste blir rikare under
            en global kris, drar ifrån när de ekonomiska klyftorna ökar eller
            tar emot krisstöd från skattebetalarna men går vidare med utdelningar
            och bonusar. Det handlar också om hur decennier av riktad politik
            för de rika faktiskt totalt har misslyckats.
          </note>
          <note>
            Det går faktiskt att bryta den här utvecklingen, dra lärdomar
            och driva en politik för ett mer jämlikt samhälle. Det går att
            särskilt beskatta fåtalet väldigt rika för att göra det bättre
            för flertalet. Flera länder går nu i bräschen och gör detta och
            beskattar särskilt förmögenheter och kapital för en rättvis återhämtningspolitik
            efter pandemin. Jag kan nämna några exempel för finansministern.
          </note>
          <note>
            Argentina har redan infört en särskild covidskatt på förmögenheter
            för att de rikaste ska betala för krisen. I USA lägger Demokraterna
            fram förslag efter förslag för att ta ut skatt på förmögenheter
            och kapital. Spanien planerar att höja skatterna för storföretag
            och på kapitalinkomster för en snabbare återhämtning av ekonomin
            och för att rusta upp sjukvården och infrastrukturen. I Storbritannien
            gick den konservative Boris Johnson senast i fredags ut med att
            höja skatterna för att finansiera välfärden.
          </note>
          <note>
            Detta är fullt möjligt här också för ett mer jämlikt samhälle.
            Vi behöver mobilisera samhällets resurser för flertalet, för det
            är här kapitalinkomsterna koncentrerats till de allra rikaste.
            Detta är också en av de främsta förklaringarna till de ökade inkomstskillnaderna.
            Sedan är ju förmögenhe ­ terna ännu mer ojämnt fördelade än inkomsterna
            här. De är mer ojämnt fördelade än i länder som USA och Storbritannien,
            som jag precis nämnde.
          </note>
          <note>
            Så frågan jag får ställa är: När ska de rika betala tillbaka?
            När ska finansministern ge coronanotan till dem som har det bäst
            ställt?
          </note>
          <note>
            Anf. 54 Finansminister MAGDALENA ANDERSSON (S):
          </note>
          <note>
            Fru talman! Jag vill bara säga att det är lite skillnad på Sverige
            och de andra länder som Tony Haddou nämner. Skillnaden är att
            vår statsskuld, trots de historiskt stora krisstöd som vi har
            infört för att rädda svenska jobb och svenska företag och också
            understödja sjukvård, äldreomsorg, vaccinering, testning och smittspårning
            runt om i hela landet, aldrig kommer att gå upp över 40 procent
            av bnp. Till skillnad från många andra länder har vi sett till
            att spara i ladorna under de goda åren så att vi kan genomföra
            krisåtgärderna utan att sänka förtroendet för våra statsfinanser.
          </note>
          <note>
            Med detta sagt delar jag helt Tony Haddous argumentation kring
            att det behöver göras mer för att minska klyftorna i Sverige.
            Vi behöver genomföra stora investeringar i det gemensamma. Det
            handlar om att driva på klimatomställningen, vilket också skapar
            mycket jobb. Det handlar om investeringar i äldreomsorgen när
            det blir fler som kommer upp i 80-årsåldern. Det handlar om att
            förstärka skolorna för våra barn, att arbeta mer förebyggande
            mot brottslighet men också att stärka hela rättskedjan.
          </note>
          <note>
            Därutöver vill jag gärna se ytterligare investeringar för att
            fler människor ska komma i arbete, inte minst att långtidsarbetslösa
            ska kunna få en fot in på arbetsmarknaden. Årets budget kommer
            också att innehålla många reformer på området.
          </note>
          <note>
            Därutöver ser jag också att det finns möjligheter för de personer
            i Sverige som har de allra högsta inkomsterna att bidra lite mer,
            för vi ser hur den rikaste procenten har dragit ifrån samtidigt
            som våra 3:12-regler ju ger större möjligheter för de allra rikaste
            att ta ut inkomster med en lägre beskattning än vad en vanlig
            sjuksköterska eller undersköterska har , på ett sätt som är svårt
            att motivera. Men jag kan konstatera att hindret mellan dagens
            situation och att detta skulle kunna bli verklighet inte är jag
            eller Socialdemokraterna, utan det är att riksdagsmajoriteten
            ser annorlunda ut. Vänsterpartiet kanske skulle ägna lite kraft
            åt att driva opinion där snarare än att ägna så mycket tid åt
            att hacka på Socialdemokraterna.
          </note>
          <note>
            Anf. 55 TONY HADDOU (V):
          </note>
          <note>
            Fru talman! Tack, finansministern , för svaret!
          </note>
          <note>
            Vad betyder att spara i ladorna, som finansministern tar upp,
            eller att betala tillbaka på statsskuld och så vidare? Det betyder
            ju också utebliven välfärd. Det betyder timanställningar i äldreomsorgen.
            Det betyder att inte vara rustad nog under en kris. Det betyder
            nedskärningar. Det betyder att vi har den snålaste finansministern
            i EU. Det är ju vad sparande i ladorna har betytt.
          </note>
          <note>
            Uppenbarligen kommer kapital och förmögenheter att fortsätta
            koncentreras till dem som redan har mest. Det liknar mer ett fåvälde
            i Sverige, där pengarna koncentreras till den rikaste tiondelen
            och den rikaste procenten i landet. Det här sker samtidigt som
            skolor i landet har besparingskrav, budgetar innehåller nedskärningar
            i välfärden och samhällsbärande verksamheter runt om i landet
            är nedläggningshotade.
          </note>
          <note>
            Det fungerar inte att Sverige är ett skatteparadis för de rika.
            Miljardärerna behöver beskattas högre och subventioneras mindre.
            Det är dags att vi omfördelar och kliver fram med kraftfulla investeringar
            som skapar jobb och jämlikhet och räddar klimatet och att vi bygger
            bort bostadsbristen, som finansministern talade mycket väl om
            tidigare, och minskar klyftan mellan oss. Då kan vi också rusta
            upp samhället efter krisen. Men då behöver man gå fram med de
            här förslagen, så att vi får en generell välfärd där undersköterskan
            får fler kollegor och bättre arbetsvillkor.
          </note>
          <note>
            Det måste vara samhällets och välfärdens tur att sättas först
            nu, och då måste man faktiskt beskatta de allra rikaste, den rikaste
            procenten. Det förväntar jag mig att finansministern gör.
          </note>
          <note>
            Anf. 56 Finansminister MAGDALENA ANDERSSON (S):
          </note>
          <note>
            Fru talman! Jag delar helt Tony Haddous ambition att minska klyftorna
            i Sverige och förbättra välfärden.
          </note>
          <note>
            Däremot kan jag konstatera att det finanspolitiska ramverket
            är någonting som även Vänsterpartiet står bakom. I det är vi tydliga
            med att det finns goda möjligheter att göra som vi har gjort under
            krisen och komma med historiskt stora paket och fortsätta att
            stimulera ekonomin. Men det betyder också att man ska spara i
            ladorna under de goda åren.
          </note>
          <note>
            Tony Haddou menar att jag nu skulle gå fram med en skatt för
            de allra rikaste. Jag har inget emot det i sak, men jag kan konstatera
            att en sådan budget inte skulle passera genom riksdagen. Därför
            gör jag bedömningen att det är bättre att lägga fram en budget
            som har goda chanser att gå ige ­ nom i riksdagen och som innehåller
            fantastiska reformer för dem med de lägsta inkomsterna, för att
            lyfta dem som har de lägre inkomsterna. Inte minst tar den bort
            den orättvisa skatteklyftan för personer med en funk ­ tionsnedsättning
            som gör att de inte kan arbeta. Men den ger också bättre möjligheter
            till pensionering för personer som har jobbat ett långt yrkesliv
            och sedan är utslitna.
          </note>
          <note>
            Det är väldigt bra reformer i höstens budget som skulle stärka
            de ekonomiska möjligheterna för utsatta och svaga grupper. Jag
            hoppas verkligen att Vänsterpartiet inte agerar på ett sådant
            sätt i riksdagen att man stjälper dessa möjligheter.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2020/21:845 om hanteringen av elbilsbränder
          </note>
          <note>
            Anf. 57 Statsrådet MIKAEL DAMBERG (S):
          </note>
          <note>
            Fru talman! Alexandra Anstrell har frågat mig hur jag avser att
            säker ­ ställa att ansvariga myndigheter har den kunskap de behöver
            för att kunna hantera förorenat vatten vid bränder i elbilar,
            om något arbete har initierats för att få till en strategi för
            att kunna hantera elbilsbränder på farliga platser och om kunskap
            om att hantera elbilsbränder har spridits till berörda aktö ­
            rer samt om jag har agerat för att ge Polismyndigheten tillräcklig
            kunskap om bränder i elbilar och utrymme för säker förvaring av
            beslagtagna el ­ bilar som brunnit.
          </note>
          <note>
            Myndigheten för samhällsskydd och beredskap , M SB , har under
            flera år arbetat aktivt med frågor avseende förorenat vatten,
            så kallat kontaminerat släckvatten. Resultat av studier och sammanställningar
            som görs på området redovisas kontinuerligt och finns tillgängligt
            för samtliga myndigheter, däribland Polismyndigheten . MSB har
            tillsammans med Naturvårdsverket tagit fram en vägledning som
            kommer att publiceras i höst , i vilken de senaste årens kunskapsinhämtning
            redovisas. De kommunala räddningstjänsterna har ett ansvar som
            verksamhetsutövare i samband med att de släcker bränder , vilket
            innefattar att miljörisker ska beaktas, såväl enligt miljöbalken
            som lagen om skydd mot olyckor. Enligt MSB bör räddningstjänsten
            vid en brand där litiumjonbatterier förekommer i största möjliga
            mån förhindra spridningen av kontaminerat släckvatten, och när
            det sker bör det i efterhand samlas upp för destruktion.
          </note>
          <note>
            Fordon som drivs av el blir allt vanligare. Batterikapaciteten
            i dessa fordon är stor och batterierna ofta av typen litiumjon.
            Utvecklingen av fordonsbatterier går snabbt framåt, bland annat
            vad gäller den kemiska sam ­ mansättningen i battericellerna,
            vilket i sig kan påverka produktionen av farliga gaser och spridning
            av brand. Ytterligare en omständighet som påverkar dagens risker
            vid fordonsbränder är att moderna bilar, oavsett drivmedel, innehåller
            mer brännbar plast och kompositmaterial än tidigare.
          </note>
          <note>
            Fordonsbränder i trånga utrymmen, exempelvis ombord på fartyg
            eller i parkeringsgarage, innebär särskilda risker och svårigheter
            för räddningstjänsten. Enligt MSB finns dessa problem oavsett
            vilket slags drivmedel det är fråga om, men riskerna skiljer sig
            åt en del. Ett litiumjonbatteri som utsatts för en viss tids brandexponering
            är bland annat svårare att släcka, och produktionen av farliga
            gaser är högre än vid bränder i fossilbränsledrivna fordon. Dock
            visar undersökningar som MSB har gjort att bränder i fordon med
            litiumjonbatterier inte är vanligare än bränder i fossilbränsledrivna
            fordon . Tvärtom är det ovanligt med bränder i fordon med litiumjonbatterier
            där branden startat eller fortplantat sig till själva framdrivningsbatteriet.
          </note>
          <note>
            Kunskap om hantering av bränder i elfordon sprids till de kommunala
            räddningstjänsterna genom olika kommunikationssatsningar, nätverk,
            seminarier och utbildningar. Sedan 2011 arbetar MSB med stöd för
            att den här typen av bränder ska hanteras på ett bra sätt och
            för att tillgänglig kunskap ska spridas till berörda aktörer.
            Detta har gjorts bland annat genom att MSB har initierat och finansierat
            ett flertal forsknings- och utvecklingsprojekt samt genom de internationella
            samarbeten som MSB deltar i. MSB följer även löpande upp inträffade
            bränder i elfordon genom räddningstjänsternas händelserapporter
            och olycksutredningar.
          </note>
          <note>
            Polismyndigheten har ett brett och viktigt uppdrag i såväl det
            brottsförebyggande som det brottsbekämpande arbetet. Myndigheten
            deltar även vid räddningsinsatser, och om en elbil tas om hand
            för teknisk undersökning följer myndigheten regler och rutiner
            för säker hantering. Utgångspunkten är att Polismyndigheten ska
            se till att den har förmåga att uppfylla sina lagstadgade uppgifter
            men också att upprätthålla säkerhet vid insatser och en god arbetsmiljö.
          </note>
          <note>
            Det pågår en kontinuerlig kunskapsinhämtning och erfarenhetsåterföring
            på området i syfte att möjliggöra säkra och effektiva räddningsinsatser
            som även tar hänsyn till miljöperspektivet vid fordonsolyckor.
            Regeringen följer noga utvecklingen inom området.
          </note>
          <note>
            Anf. 58 ALEXANDRA ANSTRELL (M):
          </note>
          <note>
            Fru talman! Jag tackar ministern för svaret.
          </note>
          <note>
            Jag har ställt ett antal frågor till minister Damberg för att
            få reda på hur ministern säkerställer att ansvariga myndigheter
            har den kunskap som de behöver för att kunna hantera förorenat
            vatten vid just elbilsbränder. Jag har också frågat om ministern
            har initierat någon strategi för att kunna hantera elbilsbränder
            på farliga platser och för att få kunskaper om att hantera elbilsbränder,
            så att kunskapen sprids till alla berörda. Avslutningsvis frågade
            jag om ministern har agerat för att polisen ska ha tillräckliga
            kunskaper om elbilsbränder och att myndigheten har utrymme att
            faktiskt kun ­ na ha en säker förvaring av beslagtagna brunna
            elbilar.
          </note>
          <note>
            Fru talman! Jag upplever faktiskt att jag inte får riktiga svar
            på detta. Jag ställer dessa frågor för att jag är orolig. Jag
            är orolig för att det ska hända stora, hemska olyckor utan att
            vår räddningstjänst eller för den delen blåljuspersonalen är tillräckligt
            rustade för detta.
          </note>
          <note>
            Det är ändå så att regeringens mål om att elektrifiera det mesta
            kommer att leda till en dramatisk ökning av antalet elbilar. Då
            måste det även säkerställas att landet är rustat för konsekvenserna
            av detta. Är vi där i dag? Jag menar å det starkaste att vi ännu
            inte är det.
          </note>
          <note>
            Om det brinner i ett garage där det finns elfordon skiljer sig
            riskerna delvis åt mot brand i bensin- eller dieselbilar. Något
            som särskilt uppmärksammats är att det kan bli så kallad termisk
            rusning i batterierna som kan kräva kylning med väldigt mycket
            vatten samt att giftiga gaser kan bildas.
          </note>
          <note>
            Bränder i elfordon kan vara väldigt besvärliga att släcka och
            utgöra ett riskmoment för räddningstjänstpersonalen och blåljuspersonalen.
            Anledningarna till det är flera. Batterierna som är involverade
            i bränderna kan producera de giftiga gaser som jag var inne på,
            som vätefluorid, vilket försvårar för räddningstjänstpersonalen
            vid släckinsatser.
          </note>
          <note>
            Därutöver kan själva spänningen från batteriet i sig utgöra en
            fara. Och batterier som varit involverade i en brand riskerar
            att återantändas under lång tid efter att branden är släckt ,
            på grund av den så kallade termiska rusningen i batterierna. Då
            behöver man bogsera ut bilen ur ett garage eller något annat ställe
            efter att branden är släckt för att kunna förvara bilen , under
            ganska lång tid efter branden , på en säker plats långt från material
            som kan brinna. Under denna tid kan bilen alltså återantändas
            utan någon som helst förvarning.
          </note>
          <note>
            Jag uppfattar att ministerns svar på min fråga, om han har agerat
            för att polisen ska ha tillräckliga kunskaper om elbilsbränder
            och att myndigheterna har utrymme för säker förvaring av beslagtagna
            brunna elbilar, är nej.
          </note>
          <note>
            Mig veterligen är det bara 10–12 procent av poliskåren som har
            fått utbildning i risker vid elbilsbränder. Det betyder att det
            är ganska många poliser kvar , och all annan blåljuspersonal ,
            som kan komma fram till en brand och varken ha rätt kunskaper
            eller rätt utrustning. Att inte ha rätt utrustning när giftiga
            gaser sprids kan vara helt förödande. Det kan vara jättefarligt.
          </note>
          <note>
            Fru talman! Jag undrar om ministern tycker att det är sjyst att
            utsätta våra hjältar för en onödig risk. Borde det inte finnas
            en tydlig tillgänglig strategi för att hantera elbilsbränder på
            farliga platser, och borde inte all vår blåljuspersonal redan
            ha fått utbildning i riskerna med elbilsbränder?
          </note>
          <note>
            Anf. 59 THOMAS MORELL (SD):
          </note>
          <note>
            Fru talman! Jag vill säga till statsrådet Mikael Damberg att
            jag deltar i denna debatt av den anledningen att jag hade en interpellationsdebatt
            med hans statsrådskollega Tomas Eneroth före sommaren. Anledningen
            till den debatten var att Kustbevakningen hade varit på besök
            i ett av utskotten och förklarat att man inte hade kunskaper för
            att kunna släcka denna typ av bränder ombord på fartyg. Just elbilsbränder
            är nämligen väldigt komplicerade. Dessutom avger dessa bränder
            så giftiga gaser att den personal som gör en släckningsinsats
            måste ha heltäckande skyddskläder eftersom gaserna tar sig in
            via huden och dessutom kan orsaka hjärtstopp.
          </note>
          <note>
            Nu är det så lyckligt att elbilar brinner mer sällan än vanliga
            bilar. Men det betyder inte att man kan luta sig tillbaka, utan
            man måste vidta åtgärder för att säkerställa att man kan hantera
            en sådan situation. Och svårigheten med elbilsbränder är just
            det komplexa i att släcka branden. Att släcka en elbilsbrand kan
            ta upp till ett dygn för den första intensiva fasen. Det går åt
            ungefär 11 000 liter vatten.
          </note>
          <note>
            Sedan kan bilen stå avsides upp till tre veckor, och under den
            perioden kan branden starta igen. Det är detta som är det luriga
            med elbilsbränder. Om man då ska handskas med dem i trånga utrymmen,
            till exempel i fartyg, i parkeringshus och så vidare, blir situationen
            än värre eftersom det blir svårare för räddningsinsatsen att komma
            in.
          </note>
          <note>
            Temperaturen i ett batteri som brinner blir ungefär 1 000 grader.
            Stålet i en båt börjar smälta vid 700 grader. Betongen i en fastighet
            börjar skadas vid 300 grader, och vid 500 grader tappar den hållfastheten
            och börjar krackelera.
          </note>
          <note>
            Till detta ska man lägga allt släckvatten som man sedan på något
            sätt måste ta hand om. Jag vill påstå, precis som interpellanten,
            att regeringen inte är på banan. Den tar inte steget framåt för
            att förbereda sig för att kunna hantera en sådan situation om
            den uppstår i ett parkeringshus, ute på en öppen yta eller i ett
            fartyg.
          </note>
          <note>
            I slutet av svaret på interpellationen säger statsrådet : ”Regeringen
            följer noga utvecklingen inom området.” Då ställer jag frågan:
            Finns det ingen i regeringen som kan ta initiativ till att driva
            frågan? Om man följer den tar man inte ett steg framåt för att
            nå en lösning snabbt. För hur det än är registreras det allt fler
            eldrivna fordon, både på den tunga och på den lätta sidan. Vi
            har också elcyklar och allt möjligt. Då måste också alla räddningsinsatser,
            blåljuspersonal och så vidare, ha relevant utbildning och framför
            allt ha utrustning så att de klarar detta. De måste också kunna
            hantera fordonen på ett säkert sätt efter själva den intensiva
            fasen.
          </note>
          <note>
            När jag pratar med mina gamla kollegor inom trafikpolisen säger
            de att de ställer bilarna utomhus där man har en uppställningsplats
            så långt som möjligt från huset. Det är ungefär den nivån som
            det ligger på, och det duger inte. Jag skulle därför önska att
            regeringen för en gångs skull inte bara följer utvecklingen utan
            också tar ett initiativ.
          </note>
          <note>
            Anf. 60 Statsrådet MIKAEL DAMBERG (S):
          </note>
          <note>
            Fru talman! Jag tackar interpellanten för en viktig interpellation.
            Detta är en samhällsutveckling som sker och som kommer att fortsätta
            växa över tid.
          </note>
          <note>
            Jag är lite förvånad att det beskrivs som att det inte är ett
            riktigt svar. Få interpellationssvar är så här detaljerade kring
            vad myndigheterna gör och planerar och vilka forskningsarbeten
            de jobbar med, hur de sprider kunskap och att det kommer en vägledning
            under hösten. Hade det visat sig att till exempel MSB och räddningstjänsterna
            inte var medvetna om att detta är reellt problem som kommer att
            växa över tid hade regeringen behövt gå in och säga att MSB inte
            verkar förstå att dessa bränder kommer att öka över tid och att
            det verkar som att de kommunala räddningstjänsterna inte bryr
            sig om att detta är en farlig utveckling som man måste ta höjd
            för. Det är inte min bild.
          </note>
          <note>
            När jag besöker räddningstjänster runt om i Sverige ställer jag
            den här frågan. Då säger alla att de jobbar med frågan. De lär
            sig nytt hela tiden och deltar i olika saker som får effekten
            att kunskap sprids.
          </note>
          <note>
            Under de senaste åren har det skett ett antal bränder i fordon
            kopplat till exakt denna problematik. Vår bedömning är – och jag
            tror att det är allas bedömning – att detta kommer att öka över
            tid. År 2018 var det 8 bränder i elektroniska personfordon. År
            2019 var antalet 6, och det var en viss minskning. Sedan ökade
            antalet till 20 bränder år 2020 . Det är alltså ett ökande antal
            bränder eftersom vi får fler bilar inom ramen för detta, och det
            måste hanteras.
          </note>
          <note>
            Men jag uppfattar att detta är en fråga som är högt upp på dagordningen
            för alla berörda myndigheter, oavsett om det är till havs eller
            om det är räddningstjänstens verksamhet. Det är därför som jag
            säger att jag följer frågan noga eftersom detta är en samhällsförändring
            som vi måste ta höjd för när det gäller räddningstjänstens verksamhet
            runt om i Sverige. Men jag uppfattar att MSB har tagit många initiativ
            och kommer att fortsätta att ta ytterligare initiativ för att
            sprida den kunskap som finns.
          </note>
          <note>
            Det finns också råd för hur man ska hantera dessa bränder. Det
            handlar om mycket vatten, och det är därför som frågan om kontaminerat
            vatten blir så viktig eftersom det kommer att krävas väldigt mycket
            vatten. Det finns även råd för hur man ska hantera bränder i farliga
            utrymmen så långt det är möjligt. Dessa råd finns alltså till
            räddningstjänsterna runt om i Sverige. Jag mottar gärna idéer
            och tankar, men det känns som att räddningstjänsterna och MSB
            är fullt medvetna om den här problematiken och jobbar med den.
          </note>
          <note>
            Jag kommer att fortsätta följa frågan, men jag känner också ett
            stort förtroende för att det är en fråga som räddningstjänsten
            runt om i Sverige tar på stort allvar och för att MSB både har
            varit en viktig länk till forskning och just nu är en myndighet
            som sprider den kunskap som finns för att hantera frågan så bra
            som möjligt.
          </note>
          <note>
            Anf. 61 ALEXANDRA ANSTRELL (M):
          </note>
          <note>
            Fru talman! Tack för det utvecklade svaret, ministern!
          </note>
          <note>
            Jag har fått ett scenario beskrivet för mig av en brandman: Om
            man bor på till exempel Gotland eller Åland och har en elbil som
            har brunnit och som måste till en märkesverkstad, vilket inte
            finns på den ö man bor på, måste bilen transporteras. Som vi har
            varit inne på tidigare här i dag kan en elbil som har brunnit
            självantända igen, under en ganska lång tid efteråt. Vad händer
            då om en elbil börjar brinna på en linjefärja mitt ute på vattnet
            och personal och passagerare drabbas av den giftiga röken – och
            om personalen inte har fått tillräcklig utbildning för att hantera
            de här frågorna? Alla bränder är ju farliga, men i vissa utrymmen
            kan de vara extremt svåra att släcka – till exempel på ett fartyg
            eller inne i ett stort parkeringshus.
          </note>
          <note>
            Ministern säger i sitt svar att MSB gjort undersökningar av bränder
            och kommit fram till att bränder i fordon med litiumjonbatterier
            inte är vanligare än bränder i fossildrivna fordon. Då undrar
            jag om ministern har säkerställt att den undersökningen även tar
            hänsyn till hur stor andel de olika bilarna utgör samt räknat
            med ålder som en faktor. Jag har nämligen fått lära mig att fossildrivna
            fordon ofta brinner när de blir äldre. De flesta elbilar är hyfsat
            nya, och ändå finns det sådana bränder redan nu. Hur blir det
            då när vi har en åldrande elbilsflotta?
          </note>
          <note>
            Fru talman! Jag har absolut inget emot elbilar; jag vill bara
            att vi med den ökade moderniseringen och ökade elektrifieringen
            riggar samhället efter detta. Så upplever jag inte att fallet
            är just nu, och det måste faktiskt ministern och regeringen ta
            ansvar för.
          </note>
          <note>
            Jag har också ställt frågan om det här med förorenat vatten vid
            elbilsbränderna. Ministern säger i sitt svar att MSB arbetat aktivt
            med frågan om kontaminerat vatten och att räddningstjänster i
            största möjliga mån ska samla upp kontaminerat vatten för destruktion.
          </note>
          <note>
            Tidigare i år kraschade en Tesla Model S mot ett träd norr om
            Houston och fattade eld. Jag har fått berättat för mig att det
            var två män som dog. Räddningstjänsten fick använda ungefär 120
            000 liter vatten för att släcka branden, som pågick i väldigt
            många timmar eftersom batteriet återantän ­ de. En Tesla har ungefär
            7 000 små batterier i en hagelpatrons storlek, och dessa sköts
            iväg som projektiler under släckningsarbetet. Det krävdes en heroisk
            insats av den räddningstjänsten.
          </note>
          <note>
            Vattenåtgången vid en vanlig bilbrand är ungefär 1 000 liter,
            så det är ganska stor skillnad. När 120 000 liter vatten spolas
            över ett batteri som på en Tesla kan det förorsaka otroliga mängder
            kontaminerat vatten, och det är förfärligt att tänka sig att det
            skulle hända. Att rena detta kontaminerade vatten är ingen billig
            historia, och det är heller inte en särskilt enkel nöt att knäcka.
            Det finns nämligen inte möjligheter över hela Sverige att bli
            av med kontaminerat vatten snabbt och smidigt, och det är inte
            heller jouröppet så att man kan göra det under en helg alla gånger.
            Räddnings ­ tjänsten kan i stället behöva ligga på kontaminerat
            vatten över en helg innan de kan bli av med det.
          </note>
          <note>
            Fru talman! För mig är det väldigt viktigt att vi följer upp
            hur de beslut vi tar i riksdagen faller ut i samhället. Ministern
            har sagt i sitt svar att de kommunala räddningstjänsterna har
            ett ansvar som verksamhetsutövare i samband med att de släcker
            bränder, vilket innefattar att miljörisker ska beaktas enligt
            såväl miljöbalken som lagen om skydd mot olyckor. Min fråga blir
            därför om ministern har för avsikt att ge Sveriges räddningstjänster
            resurser till det troligen ökade behovet av rening och destruktion
            av kontaminerat vatten.
          </note>
          <note>
            Anf. 62 THOMAS MORELL (SD):
          </note>
          <note>
            Fru talman! Den här frågan är jätteviktig, och jag tycker att
            regeringen har en lite tillbakalutad hållning i den. När vi hade
            den förra debatten fick vi två ledamöter som då drev frågan höra
            från statsrådet Tomas Eneroth att vi skrämde upp medborgarna när
            vi diskuterade riskerna med elbilsbränder.
          </note>
          <note>
            Jag tycker att man måste vara förutseende. Vi går in i ett samhälle
            som kommer att vara väldigt elektrifierat – så är det. Med en
            ökande elektrifieringsgrad ökar också risken för bränder. Vi vet
            också att människor sköter sina bilar på olika sätt; en del är
            jättenoga och kan ha en bil i tio år som går 20 000 mil utan att
            det syns att den är använd, och så finns det någon som har en
            bil i två år som går 3 000 mil men ser ut som kriget.
          </note>
          <note>
            Den stora faran med batterierna i elbilar är att det om de utsätts
            för mekanisk skada, som ett slag eller att man kör in i någonting,
            kan bli en rusning i batteriet som sedan leder till en brand.
            Det är just detta: När vi får en ökad andel elbilar och olika
            grad av underhåll på fordonen måste samhället vara berett att
            hantera bränderna. Det är inte som att gå in och släcka en vanlig
            bilbrand, utan det är mycket mer komplicerat än så. Det krävs
            också mycket skyddsutrustning för dem som släcker.
          </note>
          <note>
            Direkt efter den senaste debatten läste jag en artikel om att
            Finland gjort en övning där man varit tvungen att byta ut paren
            som gick in i släckningsinsatsen var tionde minut – var tionde
            minut! Det krävs alltså rätt många från räddningstjänsten för
            att släcka en enda bilbrand. Det är detta vi måste ta höjd för,
            så att vi säkerställer säkerheten i framtiden. Vi kommer nämligen
            att få fler elbilar och därmed också mer bränder, trots att elbilar
            brinner sällan.
          </note>
          <note>
            Anf. 63 Statsrådet MIKAEL DAMBERG (S):
          </note>
          <note>
            Fru talman! Jag har ingenting att invända mot påståendet att
            det med fler elbilar kommer att bli fler bränder i elbilar. Vi
            är inne i ett skifte för fordonsflottan som kommer att påverka
            också räddningstjänsten och många delar av samhället.
          </note>
          <note>
            Jag har försökt påpeka att detta är en väldigt aktuell fråga
            för räddningstjänsterna runt om i Sverige och att det är en väldigt
            aktuell fråga även för MSB, som ger stöd och bedriver forskning
            på området för att kunna stödja den kommunala räddningstjänsten
            runt om i Sverige. När det gäller kontaminerat vatten kommer MSB
            och Naturvårdsverket under hösten att publicera en vägledning
            som visar hur man kan jobba med detta på ett bra sätt och hur
            man från olika aktörers håll kan hantera detta på bästa möjliga
            sätt.
          </note>
          <note>
            Det är alltså inte så att det inte sker ett utvecklingsarbete
            här, men det är klart att mer måste göras. När samhället förändras
            och det innebär nya risker på olika områden måste det hanteras
            av samhället, inklusive att vi planerar. Därför vill jag varna
            lite grann för de här scenarierna – varför skulle man transportera
            en elbil som just har brunnit på en färja? Det verkar väl oklokt.
            Eftersom vi vet att en sådan bil kan återantändas kan vi väl börja
            med att konstatera att man inte kan sätta den på en färja. Man
            måste se till att det säkras så att vi inte får de riskerna i
            onödan.
          </note>
          <note>
            Jag tror därför att det är viktigt att fler aktörer än bara räddningstjänsten
            har kunskaper om detta. Jag tror dock att kunskapen är störst
            i räddningstjänsten, för de är ju även oroliga för arbetsmiljön
            för räddningstjänsten runt om i Sverige och därför angelägna att
            ta till sig av forskning.
          </note>
          <note>
            Ibland kommer det att krävas väldigt mycket vatten för att släcka
            den här typen av brand – kanske inte alltid 100 000 liter, men
            10 000 liter är ganska vanligt. Det är mycket, och det är mycket
            mer än för en vanlig brand i en vanlig bil. Detta är alltså ett
            nytt fenomen som vi måste jobba med.
          </note>
          <note>
            I våra budgetförslag hittills har vi inte haft särskilda pengar
            för detta. Jag vet inte om era partier har redovisat det, Alexandra
            Anstrell och Thomas Morell. Jag tror att det är viktigt att följa
            frågan och att man måste fundera över detta, men ytterst är den
            kommunala räddningstjänsten och den beredskap som behövs för att
            kunna hantera olyckor en kommunal angelägenhet.
          </note>
          <note>
            Det är dock viktigt att vi lär oss hur man gör detta på bästa
            möjliga sätt, och jag är noga med att säga att jag har stora förväntningar
            inte bara på den kommunala räddningstjänsten utan framför allt
            på vår statliga myndighet MSB. De ska fortsätta följa frågan och
            ge råd, stöd och vägledning – men också sprida den kunskap som
            nu finns om hur man hanterar den här allvarliga situationen på
            bästa möjliga sätt.
          </note>
          <note>
            Jag tror också att vi kommer att se fler bränder av det här slaget
            framöver, men än så länge säger utvärderingarna inte att elbilar
            per se brinner mer än fossildrivna bilar. Vi får se över tid om
            det ändras, men det har väl också att göra med vilka krav som
            kommer att ställas på batterier och hur batterierna utvecklas
            över tid. Det är därför viktiga frågor att följa.
          </note>
          <note>
            Jag kommer att fortsätta följa den här frågan. Jag ställer alltid
            frågor om detta när jag reser till räddningstjänsten runt om i
            Sverige, för att lära mig mer. Min bild är dock att räddningstjänsten
            är väldigt alert och tycker att detta är viktiga frågor, eftersom
            det är komplicerat och nytt.
          </note>
          <note>
            Anf. 64 ALEXANDRA ANSTRELL (M):
          </note>
          <note>
            Fru talman! Jag håller med ministern. Jag träffar också väldigt
            många alerta personer i räddningstjänsten runt om i Sverige, och
            jag uppskattar deras arbete enormt. Då är det än viktigare att
            vi här inne tar ansvar och riggar för en säker miljö för dem och
            för all blåljuspersonal.
          </note>
          <note>
            Jag undrar fortfarande hur ministern säkerställer – jag valde
            mitt ord noga – att ansvariga myndigheter har den kunskap de behöver
            för att kunna hantera och vara väl förberedda för kommande elbilsbränder.
          </note>
          <note>
            Det pågår ett antal forskningsprojekt runt om i världen kring
            elbilsbatterier och hanteringen av eventuella bränder i dessa.
            I väntan på att elbilarna blir helt utvecklade bör man kanske
            vara lite vaksam och vidta säkerhetsåtgärder som minimerar riskerna.
          </note>
          <note>
            Hur lär vi av andra länder som kanske har haft elbilar längre
            eller som har haft fler elbilar längre? I vissa städer i Tyskland
            är det till exempel inte tillåtet att parkera elbilar inne i city
            eller i parkeringsgarage, just med anledning av att man är rädd
            för att det ska bli för stora skador.
          </note>
          <note>
            Hur gör vi för att få till en utbredd kunskap? Jag upplever inte
            att vi har det i dag. Jag har varit runt på ganska många räddningstjänster.
            Jag har träffat kustbevakare och deltidsbrandmän. Det finns ganska
            stora hål när det gäller hur detta ska kunna användas. Framför
            allt behövs det mer utrustning, till exempel hos polisen, när
            man kommer fram till en olycka och en elbil brinner. Man behöver
            ha andningsmask och liknande.
          </note>
          <note>
            Hur säkerställer statsrådet att ansvariga myndigheter har den
            kunskap som de behöver?
          </note>
          <note>
            Anf. 65 Statsrådet MIKAEL DAMBERG (S):
          </note>
          <note>
            Fru talman! Detta är en viktig diskussion om ett samhällsfenomen
            som kommer att växa över tid. Vi kommer att se fler elbilsbränder
            över tid eftersom vi nu har den snabbast växande elbilsflottan
            – tror jag – i hela Europa. Det säljs flest elbilar i Sverige
            just nu, för vi håller på att ställa om till fossilfrihet. Detta
            är i grunden bra, men med det kommer också nya utmaningar.
          </note>
          <note>
            Min roll är att se till att den myndighet jag ansvarar för, Myndigheten
            för samhällsskydd och beredskap , är med i forskningssamarbeten
            och studerar kunskapsläget, vilket man gör väldigt noga. Man försöker
            också att sprida den kunskapen ut till räddningstjänster runt
            om i hela Sverige och till andra myndigheter. Denna information
            går också till Kustbevakningen och Polismyndigheten, så att alla
            myndigheter kan ta sitt fulla ansvar. Det är ju så att varje ansvarig
            myndighet, till exempel Polismyndigheten, är ansvarig för de anställdas
            arbetsmiljö. Detta är en fråga som jag vet att rikspolischefen
            tar på absolut största allvar.
          </note>
          <note>
            Ju mer vi lär oss, desto mer kan vi göra för att förebygga och
            för att hantera de risker som elbilar för med sig. Min bild är
            att MSB har stort fokus på den här frågan eftersom man vet att
            detta är ett nytt samhällsfeno ­ men.
          </note>
          <note>
            Min bild är också att inte minst de kommunala räddningstjänsterna
            runt om i Sverige diskuterar den här frågan väldigt noga för att
            kunna se till att deras personal är förberedd för dessa nya utmaningar
            i vardagen. Det kan vara farligt med den här typen av bränder
            beroende på var de uppstår och vilken situation som råder.
          </note>
          <note>
            Det här för också med sig nya utmaningar, inte minst på vattensidan,
            som kan få miljökonsekvenser. Om detta kommer väldigt snart –
            under hösten – en vägledning till alla berörda aktörer.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2020/21:847 om Kustbevakningens finansiering
          </note>
          <note>
            Anf. 66 Statsrådet MIKAEL DAMBERG (S):
          </note>
          <note>
            Fru talman! Alexandra Anstrell har frågat mig hur jag avser att
            säkerställa att Kustbevakningen kan genomföra sitt uppdrag och
            att vi har tillförlitlig övervakning av och beredskap i de tre
            största dricksvattentäkterna, som står för cirka 40 procent av
            vårt dricksvatten.
          </note>
          <note>
            Det är ur miljö- och säkerhetsperspektiv av stor vikt att effektivt
            kunna övervaka och skydda Sveriges hav, kustområden och större
            insjöar. Kustbevakningen har till uppgift att utföra miljöräddningstjänst
            och annan räddningstjänst till sjöss samt bedriva sjöövervakning.
          </note>
          <note>
            För sitt uppdrag har Kustbevakningen ett tjugotal kuststationer
            med ett stort antal fartyg stationerade längs Sveriges kust, Vänern
            och Mälaren samt en flygkuststation med flygplan i Skavsta. Kustbevakningen
            samverkar också med andra ansvariga myndigheter när det gäller
            bland annat brottsbekämpning och ordningshållning till sjöss.
          </note>
          <note>
            Under 2020 genomförde Kustbevakningen 54 miljöräddningsopera
            ­ tio ­ ner. Vidare genomfördes cirka 47 900 kontroller till sjöss
            inom områ ­ dena fiske, farligt gods, tull, gräns och sjötrafik.
            Därutöver deltog Kustbe ­ vak ­ ningen i 298 sjöräddningsinsatser.
          </note>
          <note>
            Kustbevakningen bidrar också till den europeiska gräns- och kustbevakningsbyrån
            Frontex verksamhet, bland annat genom att delta med flyg och fartyg
            i maritima insatser i Medelhavet.
          </note>
          <note>
            Regeringen har sedan 2018 tillfört Kustbevakningens anslag om
            cirka 140 miljoner kronor med syfte att upprätthålla och stärka
            myndighetens verksamhet och förmåga.
          </note>
          <note>
            Regeringen följer noga utvecklingen på området.
          </note>
          <note>
            Anf. 67 ALEXANDRA ANSTRELL (M):
          </note>
          <note>
            Fru talman! Jag tackar ministern. Det är bra att vi kan ha denna
            debatt här i dag.
          </note>
          <note>
            Tull-Kust, förbundet för anställda i Tullverket och Kustbevakningen,
            har inkommit med rapporten Ett samhällskritiskt uppdrag med omöjliga
            förutsättningar – om resursurholkningen för Kustbevakningen .
            På ett av våra försvarsutskottsmöten innan sommaren hade vi också
            Kustbevak ­ ningens generaldirektör, som redogjorde för läget
            inom myndigheten. Det saknas personal.
          </note>
          <note>
            Utöver detta har jag varit runt på en hel del av våra stationer
            för att själv bilda mig en uppfattning om läget och om vad som
            funkar och inte – nu senast i Luleå, Vänersborg och Lysekil. Tack
            till alla för väldigt fina, informativa och givande besök!
          </note>
          <note>
            Kustbevakningen arbetar utifrån en så kallad kombinationstanke.
            Detta innebär att beredskapen för miljöräddningstjänst till sjöss
            kombineras med olika insatser kopplade till sjöräddning, sjöövervakning,
            brottsbekämpning och krisberedskap i syfte att effektivt använda
            resurserna. Kombina ­ tionstanken innebär att resursbrist inte
            på ett enkelt sätt kan kopplas till specifika uppdrag utan i stället
            att förmågan inom samtliga uppdrag påverkas eller försämras.
          </note>
          <note>
            Det är ganska tydligt att Kustbevakningen nu har fått fler och
            nya uppgifter och utökat ansvar som kräver mer resurser. Det handlar
            lika mycket om miljöövervakningen som om de Frontexuppdrag som
            Kustbevakning ­ en återkommande bemannar för Sveriges räkning.
            Det handlar om lastsäkring och om ökade fiskerikontroller. Det
            är helt klart för mycket att göra sett till antalet personer i
            organisationen.
          </note>
          <note>
            Detta resulterar exempelvis i att vi bara har övervakning av
            våra stora dricksvattentäkter Vänern, Vättern och Mälaren två
            veckor per månad. Om en incident inträffar kan inställelsetiden
            dit vara lång om ingen beredskap finns just då. Det känns både
            oansvarigt och ohållbart i längden, fru talman.
          </note>
          <note>
            När det gäller föroreningar av vattentäkter i samband med till
            exempel tankbilsolyckor ser man ganska snabbt att det är kris.
            Men vattenburna smittor, läckor och översvämningar är exempel
            på händelser som kanske till en början inte är så lätta att upptäcka
            och som kanske inte verkar så allvarliga i början men som snabbt
            kan övergå till en kris eller allvarlig störning.
          </note>
          <note>
            Oavsett vilket är det viktigt att vi har övervakning av våra
            dricksvatten ­ täkter. Regeringen har vidtagit ett antal åtgärder
            för att underlätta vatten ­ försörjningen, men ingen av åtgärderna
            handlar om miljöövervakning av våra största dricksvattentäkter.
            Jag tycker att det är konstigt. Rent dricks ­ vatten är en överlevnadsfråga
            för alla i samhället och i allra högsta grad en totalförsvarsfråga.
          </note>
          <note>
            I den civila beredskapen ingår frågor om allt från försörjning
            av dricksvatten, livsmedel, energi och drivmedel till information,
            sjukvård och transporter. Hela samhället måste helt enkelt fungera
            när det väl gäller. Därför tycker jag att min fråga är väldigt
            berättigad. Hur avser ministern att agera för att vi ska få till
            en tillförlitlig övervakning av och beredskap i de tre största
            dricksvattentäkter som vi har i Sverige? Just nu sker detta bara
            varannan vecka.
          </note>
          <note>
            Det var ganska många fina ord i ministerns svar, och svaret innehöll
            statistik. Jag älskar siffror; de är jättekul att få. Men det
            där beskrev egentligen bara Kustbevakningens arbete, och det kände
            jag ju redan till.
          </note>
          <note>
            Regeringen har ju inte hörsammat myndighetens rop på hjälp de
            senaste åren. Ministern och regeringen har struntat i att ge ett
            tillskott som skulle kunna möjliggöra fler kustbevakare. Frågan
            är: Vad ska nu myndig ­ heten ta bort? Ska de minska generellt
            med osthyvelsmetoden, eller hur tänker sig regeringen att de ska
            göra? Som det ser ut nu lämnas myndighe ­ ten vind för våg utan
            något ansvarstagande av ansvarig minister. Det är inte okej.
          </note>
          <note>
            Anf. 68 Statsrådet MIKAEL DAMBERG (S):
          </note>
          <note>
            Fru talman! Tack, Alexandra Anstrell, för en viktig interpellation
            om en av våra myndigheter, Kustbevakningen, som har ett unikt
            uppdrag men som också har ett väldigt brett ansvarsområde !
          </note>
          <note>
            Det är korrekt att Kustbevakningen har viktiga arbetsuppgifter
            på flera olika områden. Ett av dem är dricksvattenfrågan, som
            har koppling till bevakningen av våra vatten. Det handlar till
            exempel om att klara miljöfarliga utsläpp genom specialutrustade
            miljöskyddsfartyg som kan suga upp och hantera dem.
          </note>
          <note>
            Jag vill bredda perspektivet lite inledningsvis i debatten, så
            att vi inte bara landar på Kustbevakningen. Ansvaret för dricksvatten
            är delat på många olika aktörer. Inte minst inom den totalförsvarsproposition
            som vi har lämnat till riksdagen och som riksdagen har beslutat
            om är dricksvatten en av de frågor där vi pekar ut att vi måste
            ha en starkare beredskap när det gäller återuppbyggnad av förmågan
            inom civilt försvar. Beredskapen ligger på flera nivåer. Lokalt
            finns den kommunala nivåns ansvar för dricksvattnet. Sedan finns
            den regionala kontrollfunktionen och det natio ­ nella stödarbetet.
          </note>
          <note>
            Vattenförsörjningen är en av flera viktiga samhällsfunktioner
            som måste upprätthållas även i en krissituation. Då måste man
            ha god beredskapsplanering. Man måste genomföra risk- och sårbarhetsanalyser.
            Man måste ha ett systematiskt arbete för att de här händelserna
            ska kunna förebyggas. Sedan finns den nationella vattenkatastrofgruppen,
            som kan hantera dem om de inträffar. Det finns även extra beredskap
            hos olika myndigheter för att på nationell nivå stötta i de här
            sammanhangen. Det är alltså ett bredare arbete än bara det som
            sker till sjöss.
          </note>
          <note>
            Man kan ha olika uppfattningar. Vi tittar nu på budgetunderlagen
            för Kustbevakningen. Det måste vi göra varje år. Man kan inte
            säga att vi absolut inte har hörsammat Kustbevakningens behov.
            Vi har ju tillfört 140 miljoner kronor till Kustbevakningen sedan
            2018, eftersom Kust ­ bevak ­ ningen gick med stora underskott
            och hade stora problem. Detta har nu stabiliserats.
          </note>
          <note>
            Men fortfarande är det så att vi måste bredda om det blir nya
            uppgifter, vilket har diskuterats. Kustbevakningen har problem
            som de själva beskriver. De skulle framför allt få stora problem
            om det skulle inträffa händelser som är väldigt långvariga till
            sin karaktär. De händelser som har skett det senaste året har
            de utfört på ett gott sätt, enligt deras bedömning.
          </note>
          <note>
            Det som de verkligen flaggar för är att de har behov av personalresurser.
            De har ett ansträngt personalläge. De har också använt inte minst
            kustbevakningsflyget mer frekvent för att jobba på ett lite annorlunda
            sätt. De utförda räddningsinsatserna har kunnat genomföras på
            ett gott sätt, men de flaggar för vad som krävs om det skulle
            ske en omfattande olycka och behövas långvariga räddningsinsatser.
          </note>
          <note>
            Naturligtvis vi måste följa detta över tid. Vi får återkomma
            i budgetsammanhang framöver. Men när det gäller dricksvatten ska
            det inte bara vara en aktör som måste ha beredskap och kunna hantera
            detta, utan det ska vara flera aktörer på alla olika nivåer i
            samhället.
          </note>
          <note>
            Anf. 69 ALEXANDRA ANSTRELL (M):
          </note>
          <note>
            Fru talman! Jag tackar ministern för det utvecklade svaret. Jag
            är väl medveten om att det inte är bara en aktör som är ansvarig
            för dricksvatten ­ försörjningen. Men det mystiska i det här är
            att det i uppdraget gällande dricksvatten inte nämns någonting
            om Kustbevakningen och dess miljö ­ övervakning. Jag tycker att
            det är konstigt och sorgligt.
          </note>
          <note>
            Tidigare i veckan deltog jag i ett seminarium om läget i Kustbevakningen,
            arrangerat av Tull-Kust . Där beskrevs läget som mer kritiskt
            än någonsin. Det handlar alltså inte bara om långvariga insatser,
            utan det handlar om det dagliga arbetet. Det berättas om personal
            som konstant lappar och lagar för att få verksamheten att gå ihop.
          </note>
          <note>
            Vi fick också berättat för oss att fartyget KBV 201 kommer att
            ianspråktas för gränsövervakningsuppdrag inom ramen för Frontex,
            varför bemanningsläget vad gäller numerär och behörighet inte
            medger den täckning som ska upprätthållas. Men även innan man
            beslutade att den skulle åka iväg har det varit svårt att upprätthålla
            beredskapen. Deltagandet i Frontex tycker jag är bra, men det
            gör det naturligtvis svårare att få ihop det här hemma. Det gör
            det lite svårare att planera.
          </note>
          <note>
            För att minimera effekterna så att man över huvud taget ska kunna
            ha en chans att säkerställa en miljöräddningsinsats krävs det
            ett enormt pussel, som jag förstått det. Det krävs en enorm insats
            av alla kustbevakare som ställer upp. Jag uppskattar verkligen
            att Kustbevakningen med alla medel omdisponerar enheter för att
            skapa personell kapacitet. Men till slut kan man faktiskt inte
            trolla med knäna. Till slut är den spik man tänkte koka soppa
            på slut.
          </note>
          <note>
            Ministern sa i sitt inledande svar: ”Regeringen följer noga utveck
            ­ ling ­ en på området.” Jag undrar vad som egentligen menas med
            det.
          </note>
          <note>
            Fru talman! Vore det inte bättre med ett tydligare uppdrag om
            vad de ska prioritera bort – eller att säkerställa att de får
            tillräckliga resurser för att kunna göra sitt jobb? Hur länge
            ska ministern, i stället för att säkerställa finansieringen, förlita
            sig på att vi har duktiga och engagerade kustbevakare som är eldsjälar
            och tar på sig otaliga extrapass för att ställa upp för sina kollegor
            och ta ansvar för sitt uppdrag? Hur länge tror ministern att de
            orkar?
          </note>
          <note>
            I och med en ökad harmonisering av fiskerikontroller inom EU
            och ett ökande antal fiskerikontroller sedan 2018 har Kustbevakningen
            fått ännu mer att göra. Kustbevakningen utför alltså fiskeriövervakning,
            och för att få en effektiv övervakning och kontroll krävs hög
            närvaro till sjöss och i luften. Det leder till att reglerna följs
            och bidrar till att det olagliga fisket blir försumbart. Vad händer
            med fisket om inte Kustbevakningen ges möjlighet att genomföra
            sitt uppdrag?
          </note>
          <note>
            Ett annat uppdrag är sjösäkerhet. I hamnar kontrollerar man transporter
            av farligt gods och lastsäkring i lastbärare. Det har vi diskuterat
            tidigare i den här kammaren. Det görs för att minimera riskerna
            vid transport av farligt gods och annat gods. Ibland görs dessa
            kontroller i samarbete med tull och polis. Det är inte ovanligt
            att man hittar stöldgods som är på väg att forslas ut ur vårt
            land. Det är viktiga uppdrag. Vad händer med sjösäkerheten om
            inte Kustbevakningen ges möjlighet att genomföra sitt uppdrag?
          </note>
          <note>
            Jag skulle kunna fortsätta och lyfta fram vartenda uppdrag som
            Kustbevakningen har, men det gör jag inte. Jag vill egentligen
            bara veta hur ministern avser att säkerställa att Kustbevakningen
            kan genomföra sitt uppdrag.
          </note>
          <note>
            Anf. 70 Statsrådet MIKAEL DAMBERG (S):
          </note>
          <note>
            Fru talman! Jag tycker att vi de senaste åren har visat att vi
            är beredda att ge Kustbevakningen ökade anslag med anledning av
            att man haft en ansträngd situation. Det där måste prövas över
            tid och i varje budget, precis som för alla andra myndigheter.
            Det är många myndigheter i Sverige som har både personalbehov
            och viktiga uppdrag. Detta måste alltid värderas sammantaget i
            en budgetproposition.
          </note>
          <note>
            När man lyssnar på interpellanten kan man få för sig att det
            som Moderaterna har föreslagit i sin budgetmotion skulle lösa
            alla knutar. Jag vet inte om de 10 miljoner som beskrivs i interpellationen
            är det som skulle krävas och som skulle lösa alla prioriteringsdiskussioner
            inom myndigheten framöver. Jag tror att det kommer att vara fortsatt
            viktigt att ha en väldigt nära dialog med myndigheten och att
            myndigheten själv har ansvar för att prioritera det som är mest
            viktigt och angeläget.
          </note>
          <note>
            Från mitt perspektiv – och även Kustbevakningens, tror jag –
            är det också viktigt att vi orkar med att ta vårt gemensamma europeiska
            ansvar för Frontexarbetet, som av interpellanten nämns lite grann
            som någonting som kanske ställer till det i verksamheten, eftersom
            det kräver mer planering. Jag förstår den frågan. Men när vi ställer
            gemensamma resurser till förfogande i det gemensamma europeiska
            arbetet stärker vi EU:s yttre gräns, vilket är väldigt viktigt.
            Jag tror att Frontexarbetet är en nyckelfråga för det europeiska
            samarbetet och att Sverige har en del att bidra med. Min erfarenhet
            är att de svenska insatserna får väldigt mycket beröm. Min bild
            är även att de medarbetare som varit iväg har lärt sig mycket
            och att de känner en väldigt stor stolthet över att ha deltagit
            i det europeiska arbetet.
          </note>
          <note>
            Jag tror inte att det var kritik, men det beskrevs lite som att
            det blir mer jobb när man åker iväg på europeiska uppdrag. Ja,
            det blir det, och man måste pussla med de resurser man har. Det
            förstår jag. Men jag ser också att de som har varit iväg får någon
            typ av utveckling i sin ledarroll, vilket kan vara bra för Kustbevakningen
            på sikt och inte minst leda försörjning ­ en. Sedan får man mycket
            beröm för våra svenska kompetenser inom ramen för Kustbevakningen,
            vilket jag känner stolthet över.
          </note>
          <note>
            Jag tycker att frågan om Kustbevakningen är viktig, och jag tycker
            att vi har visat att vi varit beredda att tillföra resurser. Hur
            budgeten ser ut framöver får vi återkomma till när hela budgeten
            presenteras. Frågan om dricksvatten är viktig från ett kustbevakningsperspektiv;
            de fyller en viktig funktion. Vi har också ett stort utvecklingsarbete
            som just nu pågår inom ramen för det civila försvaret, där vi
            höjer ambitionsnivån för att säkra dricksvattenfrågan vid kriser
            och ytterst vid höjd beredskap och krig.
          </note>
          <note>
            Anf. 71 ALEXANDRA ANSTRELL (M):
          </note>
          <note>
            Fru talman och ministern! Jag slant visst med fingret när jag
            skrev interpellationen. Det var inte 10 miljoner extra utan 30
            miljoner extra som vi moderater satsade i vårt budgetförslag.
            Det var också den summa som Kustbevakningen då äskade och som
            sedan har ökat.
          </note>
          <note>
            Den tidigare ansträngda ekonomiska situationen handlade, om jag
            har förstått det hela rätt, kanske mer om investeringar än om
            personella resurser – rätta mig om jag har fel. Det är bra att
            man säkrar upp för detta, men det är också viktigt att vi har
            människor som kan bemanna båtar och svävare, som kan vara ute
            och kontrollera fiskeriet och så vidare.
          </note>
          <note>
            Det var absolut ingen kritik från mig vad gäller Frontexuppdraget;
            jag håller med ministern, och jag tror att vi är väldigt överens
            om att det är bra. Vi uppskattar det, det är lärorikt och så vidare.
            Men det blir såklart mer jobb.
          </note>
          <note>
            Det finns också andra saker som påverkar uppdraget. Det händer
            saker i människors liv. Man blir gravid och vill då inte vara
            på en båt för att det är för mycket ljud eller skakningar, och
            man kanske behöver vara barnledig. Det händer en massa saker,
            precis som i alla andra myndigheter och företag, som innebär en
            personlig förändring bland dem som jobbar där. Då behöver man
            kunna ta höjd för det.
          </note>
          <note>
            Om vi går tillbaka till frågan om dricksvattentäkter har jag
            frågat hur ministern avser att agera för att säkerställa att vi
            har tillförlitlig övervakning av och beredskap i de tre största
            dricksvattentäkterna. Men jag får faktiskt inget riktigt svar.
            Ministern hänvisar till andra ansvariga för dricksvatten. Men
            just när det gäller övervakning av Vänern, Vättern och Mälaren
            undrar jag hur ministern säkerställer att vi får en bra övervakning.
          </note>
          <note>
            Anf. 72 Statsrådet MIKAEL DAMBERG (S):
          </note>
          <note>
            Fru talman! Jag tycker att det är viktigt att säga att Kustbevakningen
            är unik både som myndighet och som resurs i det svenska samhället.
            Genom att de har resurser som få andra myndigheter eller aktörer
            har blir de också mångsysslare. De får hjälpa väldigt många andra
            myndigheter med deras uppdrag för att de ska kunna förverkligas.
          </note>
          <note>
            Detta är både en blessing och en förbannelse eftersom det därför
            finns en bredd i uppdraget som jag tror att många som jobbar inom
            Kustbevakningen uppskattar. Man har en bredd i sin kompetens,
            och man känner att man är ianspråktagen i väldigt viktiga situationer.
          </note>
          <note>
            Men det leder också till en prioriteringsdiskussion. Vad i uppdraget
            måste vi prioritera? Jag har stort förtroende för att ledningen
            för Kustbevakningen klarar av den prioriteringsdiskussionen. Med
            jämna mellanrum måste också vi våga prioritera ekonomiskt, vilket
            vi har gjort. Jag förstår att det i första hand var investeringskostnader
            som vi tänkte på, för det blev en ohållbar situation med uteblivna
            investeringar som var tvungna att genomföras och som drog på myndigheten
            kostnader.
          </note>
          <note>
            En budget för Kustbevakningen innefattar dock både investeringar
            och verksamhetskostnader, det vill säga både personal och investeringar.
            Det hänger ihop. Om vi inte gör investeringar får vi problem,
            och om vi inte har tillräckligt mycket personal får vi problem.
          </note>
          <note>
            Det är självklart så att regeringen över tid måste pröva Kustbevakningens
            anslag. Jag känner en viss stolthet över att vi gjorde den stora
            investeringen. Men vi kommer att behöva fortsätta att följa Kustbevakningen
            framöver, för det är en viktig myndighet som jag uppfattar att
            många känner en stor stolthet över att arbeta i.
          </note>
          <note>
            Interpellationsdebatten var härmed avslutad.
          </note>
          <note>
            § 16 Svar på interpellation 2020/21:849 om landsbygdens möjligheter
            att bekämpa skogsbränder
          </note>
          <note>
            Anf. 73 Statsrådet MIKAEL DAMBERG (S):
          </note>
          <note>
            Fru talman! Mikael Oscarsson har frågat mig hur jag ser på initiativet
            att förvandla skogsmaskiner, så kallade skotare, till terränggående
            brandbilar och därigenom med relativt små medel stärka krisberedskapen.
            Vidare har han frågat mig om regeringen är beredd att vidta åtgärder
            för att säkerställa att de resurser som krävs finns tillgängliga
            för den samordnan ­ de myndigheten, MSB, och vilka andra insatser
            eller åtgärder som jag ser är möjliga för att stärka krisberedskapen
            och bättre ta till vara den kraft som finns på landsbygden och
            i dess organisationer.
          </note>
          <note>
            Det är av stor betydelse att Sverige har god förmåga att genomföra
            effektiva räddningsinsatser vid omfattande bränder, såsom skogsbränder
            . En god räddningstjänstförmåga ställer krav på en väl etablerad
            samverkan mellan räddningstjänstaktörerna och att samhällets samlade
            resurser, såväl offentliga som privata, kan användas så effektivt
            som möjligt.
          </note>
          <note>
            Det är kommunerna som ansvarar för att räddningstjänsten planeras
            och organiseras så att räddningsinsatserna kan påbörjas inom godtagbar
            tid och genomföras på ett effektivt sätt inom sina geografiska
            områden.
          </note>
          <note>
            Staten ska kunna stödja kommunerna på olika sätt vid omfattande
            räddningsinsatser. Myndigheten för samhällsskydd och beredskap
            ska exempelvis ha förmåga att bistå med förstärkningsresurser.
            Myndigheten analyserar löpande, i nära samverkan med kommunerna
            och andra berörda aktörer, behovet av och tillgången till förstärkningsresurser
            för brandsläckning från marken och luften. Inom ramen för detta
            har MSB väl etablerade kontakter med aktörer som är verksamma
            inom området, exempelvis skogsnäringen och Lantbrukarnas R iksförbund.
          </note>
          <note>
            För att stärka statens stödjande förmåga vid omfattande räddnings
            ­ insatser har anslag 2:4, Krisberedskap, tillförts 65 miljoner
            kronor 2019 och 15 miljoner kronor årligen från 2020. MSB har
            därför kunnat förbättra sina möjligheter att bistå med exempelvis
            materiel för skogsbrandsläck ­ ning samt helikoptrar och skopande
            plan för brandsläckning.
          </note>
          <note>
            Riksdagen har i oktober 2020 beslutat om propositionen En effektivare
            kommunal räddningstjänst . Lagändringarna syftar i grunden till
            att kommunerna i samverkan ska kunna genomföra snabba och effektiva
            räddningsinsatser i hela landet . Bland annat ställs krav på att
            samtliga kommuner ska ha en ständig funktion för övergripande
            ledning av räddningstjänstverksamheten och att MSB i vissa fall
            ska få prioritera och fördela tillgängliga förstärkningsresurser
            vid räddningsinsatser.
          </note>
          <note>
            Lagändringarna förväntas få särskild effekt på skyddet mot olyckor
            utanför de större städerna. Lagändringarna trädde i kraft den
            1 januari 2021 , men en kommun behöver inte uppfylla kraven gällande
            en övergripande ledning förrän den 1 januari 2022.
          </note>
          <note>
            Regeringen har således vidtagit flera åtgärder efter skogsbränderna
            2018 för att stärka statens förmåga att stödja kommuner vid omfattande
            räddningsinsatser. Att bedöma vilka samverkansresurser eller typer
            av räddningstjänstresurser som behövs för till exempel brandsläckning
            från marken eller luften är fortsatt ett ansvar för kommunerna
            och ansvariga statliga myndigheter.
          </note>
          <note>
            Regeringen kommer även fortsättningsvis att noga följa utvecklingen
            av landsbygdens och övriga Sveriges samlade räddningstjänstförmåga
            vid omfattande bränder , såsom skogsbränder , och kommer vid behov
            att vidta förändringar på området.
          </note>
          <note>
            Anf. 74 MIKAEL OSCARSSON (KD):
          </note>
          <note>
            Fru talman! Sverige är ett stort land, och väldigt mycket av
            den yta vi har är skog. Sverige är faktiskt det land i Europa
            som har allra mest skog.
          </note>
          <note>
            År 2014 hade vi stora bränder, och tyvärr återkom det 2018. Det
            brann ohyggligt mycket. Ungefär 25 000 hektar, alltså motsvarande
            långt över 40 000 fotbollsplaner, gick upp i rök. Det gjordes
            trots detta många fantastiska räddningsinsatser – 7 000 räddningsinsatser
            i terrängmark – till följd av skogsbränderna. Men en sak som framkom
            var att mellan 70 och 75 procent av den totala areal som brann
            upp sommaren 2018 enligt uppgift låg i anslutning till mark där
            man hade släckt men där det blossade upp igen.
          </note>
          <note>
            Det föranledde mig, fru talman, att tänka på vad vi kan göra.
            Det är bra med de resurser som har kommit nu. Jag tror att statsrådet
            och jag hade debatter om detta innan förstärkningarna kom till
            stånd när det gäller insatser från luften. Fortfarande tycker
            jag dock att Försvarsmakten skulle kunna få dimensioneras för
            att hjälpa till, men det är en annan debatt.
          </note>
          <note>
            Det vi pratar om i dag är vilka resurser som finns. Jag tror
            att många av dem som lyssnar på debatten minns hur det var i början
            på sommaren i Mora. Där hjälpte man till med de resurser som jag
            har beskrivit. Det var lokala bönder som hade gödseltunnor och
            på det viset kunde vara en viktig del i släckningsarbetet.
          </note>
          <note>
            Som jag beskriver i min interpellation finns det en uppfinning
            där man förvandlar en sådan här skotare till en terränggående
            brandbil som utöver vattentank med motorspruta också kan köra
            slang och annan släcknings ­ utrustning.
          </note>
          <note>
            Det jag menar är att den kommunala räddningstjänsten aldrig kan
            ta ett samordnande ansvar och ordna med nationell jourhållning
            som vi önskar. Det är där som statens ansvar kommer in.
          </note>
          <note>
            Det jag har påpekat är att man behöver ha en enklare utbildning
            i säkerhet, taktik och stabsmetodik. Man behöver göra inköp och
            utplacer a de här ramperna – det ska vara ungefär en per län,
            och i vissa väldigt stora län kan det vara två. Ramperna kan förvaras
            av någon av räddningstjänsterna i varje län, alternativt kan landsbygdsresurserna,
            de privata entreprenörerna, förvara och ha ordning på ramperna.
            De här ramperna kan snabbt och enkelt flyttas över landet om det
            av någon anledning skulle behövas fler på en särskild plats. Det
            måste vara räddningstjänsten eller MSB som prioriterar var ramperna
            kan användas bäst.
          </note>
          <note>
            Det hela kokar ned till att det är bra att statsrådet säger sig
            vilja följa detta, men här är det fråga om att med väldigt små
            medel kunna komma en bit på väg. Vi har de stora bränderna i minnet,
            och förstärkningar har skett från luften, men vi behöver också
            förbättra möjligheterna att släcka från marken.
          </note>
          <note>
            Här har vi ett konkret förslag. Vad säger statsrådet: Är det
            här någonting som ni kan överväga?
          </note>
          <note>
            Anf. 75 Statsrådet MIKAEL DAMBERG (S):
          </note>
          <note>
            Fru talman! Tack, Mikael Oscarsson, för en interpellation i ett
            viktigt ämne!
          </note>
          <note>
            Skogsbränder har plågat Sverige i flera omgångar, inte minst
            2018. Noterbart är dock att v i hade en väldigt het sommar i år.
            Många av oss som gillar sol tyckte att det var ganska trevligt
            nu är vi var på hemester här hemma i Sverige. Det fungerade väldigt
            bra: Vi fick inte så många riktigt stora bränder. Det skulle ha
            rapporterats på ett helt annat sätt om vi hade haft det.
          </note>
          <note>
            Framgångsfaktorerna här är en del av det vi lärde oss 2014 och
            2018 när det gäller ledningsförmåga. Flera kommunala räddningstjänster
            har de facto kopplat ihop sig med varandra. Ingen lokal kommunal
            räddningstjänst klarar ensam att hantera de här stora bränderna,
            och då måste man samverka. Nu har vi gått så långt att vi tvingar
            in kommunerna i samverkan, i ledning. Man måste gå in i ett ledningssystem
            24:7. Det är den första lärdomen från de här stora bränderna.
          </note>
          <note>
            Den andra var att det spelar en väldigt stor roll vilka initiala
            resurser man sätter in. Den här sommaren har de flygande resurserna
            använts tidigt i större utsträckning än tidigare. Man har kallat
            in helikoptrarna eller de fyra skopande flygplanen vid olika tillfällen,
            och det har gett väldigt god effekt. Det brinner fortfarande på
            sommaren, men det har inte blivit de här stora bränderna som är
            väldigt svårkontrollerade och som också kräver väldigt mycket
            släckningsinsatser under lång tid efteråt.
          </note>
          <note>
            Jag vill bara säga att vi ibland resonerar om alla problem vi
            har, men här kan vi kanske också stanna upp och säga att den förstärkta
            resurs som vi har haft på nationell nivå har hjälpt den kommunala
            räddningstjänsten att hantera skogsbränder på ett bättre sätt
            den här sommare n. Å andra sidan vet vi att det kommer nya somrar,
            och det kan vara värre vindar som gör att det ändå sprider sig
            värre framöver. Vi ska alltså inte säga att det nu räcker med
            vår beredskap, men den beredskap vi hade fungerade bra trots en
            väldigt het och varm sommar det här året.
          </note>
          <note>
            Jag ska vara ärlig och säga att jag nog inte är beredd att här
            i dag i riksdagen säga exakt vilka innovationer vi ska använda
            och vad vi ska satsa pengarna på i utvecklingsarbetet framöver.
            Det tror jag är att gå för långt. Däremot kan jag säga att jag
            vet att MSB har suttit ned med LRF för att titta på just de här
            koncepten. Skulle det här kunna vara någonting som kan utveckla
            inte minst den lokala förmågan runt om i Sverige kopplat till
            mer eftersläckning men också till att skapa brandgator som gör
            att elden inte sprids? Vi vet att lantbrukare och skogsägare redan
            i dag fyller en jätteviktig funktion i de här skedena. De hjälper
            i dag räddningstjänsten och har ett eget intresse av att göra
            det eftersom det ofta är deras egen skog som kan riskera att brinna.
            De gör alltså väldigt stora insatser redan i dag.
          </note>
          <note>
            Att både organisera det här lokala samarbetet så att man vet
            vilka lokala aktörer som har resurser som kan användas för detta
            i området och därmed kan mobiliseras om det krävs och att också,
            om det går, bygga om eller innovera för att det här ska bli ännu
            mer effektivt – det tycker jag är intressant att titta på. Man
            jag är inte beredd att här i dag i riksdagen säga att det är just
            den här typen av skotare med lastramp som man ska använda.
          </note>
          <note>
            Jag tror att det är räddningstjänsten som vet bäst vilka behov
            den har och måste fundera över det. Sedan behövs en diskussion
            om vad i detta som är en lokal resurs och vad som är lämpligt
            att ha som nationellt stödjande resurser.
          </note>
          <note>
            Vi har gjort en statlig satsning på stödjande resurser, så jag
            har ingenting principiellt emot det. Men jag vill säga att det
            är viktigt att de statliga förstärkningsresurserna inte får förta
            kommunernas ansvar för att ha en bra bemannad och robust kommunal
            räddningstjänst. K anta r vi den här debatten så att det är staten
            som ska göra det kommer vår samlade beredskap att raseras.
          </note>
          <note>
            Det är alltså viktigt att kommunerna verkligen tar ansvar för
            sin kommunala räddningstjänst så att man har en beredskap för
            att kunna hantera olyckor och större bränder i sitt lokalområde.
          </note>
          <note>
            Anf. 76 MIKAEL OSCARSSON (KD):
          </note>
          <note>
            Fru talman! Det är viktigt att se att det absolut är den kommunala
            räddningstjänsten som har huvudansvaret, och vi ser att de här
            initiativen har spelat en roll den här sommaren. Det var flera
            inslag i olika medier om hur man i Mora gjorde brandgator och
            stoppade elden från att gå vidare.
          </note>
          <note>
            Jag tycker inte att man ska se ned på det här. Vi pratar ganska
            praktiskt här i riksdagen om det här med att skopa vatten, och
            jag tycker inte att man ska se ned på det. Statsrådet lyfter fram
            att man har lagt 65 miljoner på flygande resurser och inköp av
            materiel. Här pratar vi om kanske 3–4 miljoner som skulle kunna
            spela en väldigt stor roll när det gäller gödseltunnorna som kan
            omvandlas och både använd a s av bönderna själva och gå upp på
            den här skotaren. Det är någonting som vi minns när vi tänker
            tillbaka på den här stora branden.
          </note>
          <note>
            Vi vet, fru talman, att det kommer att brinna igen. Tack och
            lov blev det av olika skäl inte så mycket den här sommaren, men
            det kommer att brinna igen. Det jag säger är att på samma sätt
            som det finns en flygande resurs, vilket är bra, ska det för hela
            landet finnas en resurs, även om den placeras regionalt, när det
            gäller den här typen av verksamhet. De utbildade förarna av gödseltunnorna
            måste finnas regionalt då de förväntas sättas in med kort varsel.
          </note>
          <note>
            Det måste organiseras. Man kan hoppas på idealitet och att det
            ska funka, men jag tycker att det är lika bra att erkänna och
            uppvärdera den här kraften. Det här är viktigt. Det var inte huvudstadsnära
            områden, tack och lov, som brann 2018 och 2014, utan det var ganska
            långt ute i landet. Men det är just där som den här typen av terränggående
            fordon har en sådan stor betydelse och gör att ytor motsvarande
            tusentals fotbollsplaner inte brinner upp.
          </note>
          <note>
            Jag tror att det är viktigt med frågan om stad och land och att
            vi ser att vi också måste ge resurser till landsbygden. Det finns
            aktörer inom lantbruksentreprenad som har sagt sig vara villiga
            att registerhålla landsbygdsresurser över hela landet men som
            självklart behöver en liten ersättning för det. De som håller
            register över landsbygdsresurserna ska naturligtvis också ta på
            sig att hålla jour över hela skogsbrandssäsongen.
          </note>
          <note>
            Med landsbygdsresurser över hela landet finns det möjlighet till
            stöd med det här med gödseltunnor inom ett fåtal timmar oavsett
            var det börjar brinna. Vid riktigt stora eller långvariga insatser
            kan ekipage och förare flyttas över långa sträckor över landet
            med kort varsel.
          </note>
          <note>
            Jag kommer tillbaka till de här frågorna: Ser statsrådet vilken
            stor nytta den här resursen skulle kunna innebära för de kommunala
            räddningstjäns ­ terna? Flygande släckningsresurser behöver ,
            som jag ser det , kompletteras med markburna släckningsresurser.
            Tycker statsrådet att den stora skillnaden i statliga resurser
            som läggs på de två andra är en bra prioritering? Jag menar att
            landsbygdsresurserna är en värdefull resurs för Sverige som måste
            få komma till sin rätt fullt ut på ett säkert och förutsägbart
            sätt. Det är just det som min interpellation handlar om, alltså
            att få den responsen från regeringen och statsrådet.
          </note>
          <note>
            Kortfattat: Hur ser ministern på det här?
          </note>
          <note>
            Anf. 77 Statsrådet MIKAEL DAMBERG (S):
          </note>
          <note>
            Fru talman! Jag ser absolut inte ned på verksamheter som handlar
            om att hjälpa varandra, att släcka bränder och sådant. Det får
            aldrig misstolkas. Vid de större bränderna har vi snarare sett
            att det finns en enorm vilja och kunskap att hjälpa till. Redan
            i dag ser vi att lantbrukare och skogsägare fyller en stor funktion
            vid de stora bränderna. Hur man utvecklar det samarbetet är en
            väldigt viktig fråga att jobba med. Jag vet att flera räddningstjänster
            runt om i Sverige jobbar med det och att MSB har träffat till
            ex ­ empel LRF för att diskutera de pilotprojekten, eller vad
            man nu säger. Det tycker jag är bra.
          </note>
          <note>
            Jag har däremot inte fått några underlag eller något förslag
            från Myndigheten för samhällsskydd och beredskap om att det är
            just den typen av nationella förstärkningsresurser som vi ska
            satsa på just nu. Det betyder inte att vi inte hamnar i en situation
            där de kommer att föreslå det när man har utvärderat metoderna,
            sett på möjligheterna eller funderat över vad som ska vara lokalt,
            regionalt och nationellt. Jag är öppen för sådana diskussioner,
            men vi har inte fått några sådana underlag nu.
          </note>
          <note>
            Det som har gjorts på statlig nivå efter erfarenheterna från
            2014 och 2018 är att man ringade in vilka resurser som inte fungerade
            vid de stora bränderna och vilka ytterligare insatser som behöver
            göras. Man ringade in de flygande resurserna, som vi redan har
            talat om, alltså helikoptrar. Vi skulle också testa flygplan.
            Nu har vi ett avtal om minst tio helikoptrar som används frekvent
            för att släcka bränder. Och vi har just nu fyra skopande flygplan,
            som också hjälper till.
          </note>
          <note>
            Det är också delvis EU-resurser. Vi har faktiskt inte behövt
            betala för alla resurserna själva. En del står till EU:s förfogande.
            Sverige har blivit ett nav för de flygande resurserna i norra
            Europa. Jag tycker att det är en utmärkt lösning på beredskapsproblemet
            i Sverige, men det är också ut ­ märkt att vi kan hjälpa till.
            Två av flygplanen var till exempel nere i Grek ­ land i somras.
          </note>
          <note>
            Vi har också förstärkt ledningsstödet från nationell nivå. Kanske
            blir det behovet mindre nu när vi tvingar in med övergripande
            ledning. Vi hade problem med att Rakelsystemen inte hade tillräcklig
            täckning runt om i Sverige. Nu har vi nio nya basstationer med
            Rakel som vi kan placera ut så att kommunikationsutrustningen
            fungerar. Dessutom har vi på fler platser i Sverige förstärkt
            skogsbrandsdepåerna med utrustning, så att vi har bättre beredskap
            över landet. Det var det vi fick veta från utredningarna att vi
            skulle prioritera på nationell nivå. Vad vi ska prioritera om
            ett eller två år och framöver kan jag återkomma till.
          </note>
          <note>
            Det vore jättespännande om det kunde utvecklas mer samarbete
            mellan inte minst lantbrukare och skogsägare och deras stora resurser,
            som redan i dag tas i anspråk vid skogsbrandsläckning. Jag tycker
            att det är intressant. Jag tror att det ligger i såväl räddningstjänstens
            intresse att hitta bättre samarbeten som skogsnäringens intresse,
            entreprenörernas intresse och försäkringsbolagens intresse att
            fundera på hur man jobbar med eftersläckningsarbetet på bästa
            möjliga sätt. Det är en spännande och intressant diskussion som
            jag gärna fortsätter framöver.
          </note>
          <note>
            Anf. 78 MIKAEL OSCARSSON (KD):
          </note>
          <note>
            Fru talman! Sammanfattningsvis : Sverige är ett stort land. Det
            är det land i Europa som har allra mest skog. Vi har haft stora
            skogsbränder. Enormt stora värden brann upp 2014 och 2018. Till
            slut har vi fått ordning på insatser från luften. Vi stod helt
            handfallna 2018, men nu har det rättats till. Det är bra.
          </note>
          <note>
            Nu har vi dock möjlighet att gå vidare. Vi har möjlighet att
            använda resurser på marken. Det fungerar redan på en hel del ställen
            med lokala insatser. Men som jag sa förut kan de kommunala räddningstjänsterna
            runt om i landet aldrig ta ett samordnande ansvar för att ordna
            med nationell jourhållning, som vi ser framför oss behövs. Det
            är därför jag har ställt den här interpellationen.
          </note>
          <note>
            Det är bra att statsrådet håller med om de viktiga insatser som
            redan görs på landsbygden. Men om vi ska kunna gå vidare krävs
            handling. Jag skulle vilja se att det förvandlas till ett uppdrag
            till MSB att skaffa fram de 3 eller 4 miljonerna, eller vad det
            nu handlar om. På det viset kan vi säkerställa att vi är bättre
            rustade. Det vi tyvärr vet säkert är att vi inte har sett slutet
            på bränderna. De kommer att komma igen.
          </note>
          <note>
            Det som har gjorts är bra. Men vi ser att man behöver använda
            de resurser som finns på landsbygden. De här innovationerna finns
            också. Det kommer att göra att landsbygden står bättre rustad.
            Det är syftet med den interpellation jag har ställt.
          </note>
          <note>
            Anf. 79 Statsrådet MIKAEL DAMBERG (S):
          </note>
          <note>
            Fru talman! Tack, interpellanten, för både en viktig diskussion
            och det indirekta berömmet, att vi faktiskt har bättre beredskap
            i dag än 2018! De flygande resurserna har gjort stor skillnad.
            I den nya lagstiftningen, som riksdagen har beslutat om i bred
            politisk enighet, skärper vi också kraven på kommunerna och kommunal
            räddningstjänst. MSB får ett tydligare tillsynsansvar men får
            nu också de nya formella förutsättningarna för att faktiskt fördela
            förstärkningsresurser över landet. Sammantaget, med depåerna och
            med Rakelsystemen, har vi en starkare beredskap för att bekämpa
            skogsbränder i dag än 2018. Det är bra.
          </note>
          <note>
            Jag tycker att vi ska fortsätta utveckla detta. Det måste vi
            göra genom samarbete med och samverkan mellan olika aktörer. Redan
            i dag spelar lantbrukare och skogsägare en viktig roll i det lokala
            sammanhanget. Jag, som tidigare innovationsminister, tycker att
            det är spännande att titta på nya sätt att arbeta med resurser.
            Kan man omvandla en resurs till något annat som också kan vara
            till nytta i de här sammanhangen?
          </note>
          <note>
            Men innan jag är beredd att fatta beslut eller sätta hela system
            i verket behöver jag underlag. Jag behöver se att man har testat
            det, att det har fungerat och att ansvariga myndigheter säger
            att det är vad de ihop med räddningstjänsterna runt om i Sverige
            vill prioritera. Där är vi inte riktigt än. Men jag är helt säker
            på att de försöksverksamheter som nu pågår också kommer att ge
            oss ytterligare kunskaper om hur det kan utvecklas över hela Sverige.
          </note>
          <note>
            Interpellationsdebatten var härmed avslutad.
          </note>
          <note>
            § 17 Svar på interpellation 2020/21:850 om en förnyad utredning
            om Estonias militärtransporter
          </note>
          <note>
            Anf. 80 Statsrådet MIKAEL DAMBERG (S):
          </note>
          <note>
            Fru talman! Mikael Oscarsson har ställt ett antal frågor till
            mig relaterat till de uppgifter som förekommit om militära transporter
            med M/S Estonia och den utredning som tidigare gjorts av detta.
            Vidare har han frågat om regeringen avser att ge ett specifikt
            uppdrag åt Statens haverikommission eller annan myndighet att
            göra en ny utredning om militära transporter på M/S Estonia.
          </note>
          <note>
            Den 30 november 2004 visades i tv-programmet Uppdrag granskning
            en dokumentär om påstådda militära transporter ombord på M/S Estonia
            under september månad 1994. Tullverket uppgav i ett pressmeddelande
            den 2 december 2004 att de inte haft anledning att misstänka någon
            onormal last ur tullhänseende på M/S Estonia vid olyckstillfället.
          </note>
          <note>
            Regeringen uppdrog den 3 december 2004 åt dåvarande hovrättspresidenten
            Johan Hirschfeldt att klarlägga om Försvarsmakten eller Försvarets
            materielverk transporterat försvarsmateriel ombord på M/S Estonia
            under september månad 1994. Samtidigt fick Försvarsmakten i uppdrag
            att i samråd med FMV inkomma med en redovisning om hur man använder
            sig av civila färdmedel vid transport av försvarsmateriel.
          </note>
          <note>
            Hirschfeldt redovisade sitt uppdrag den 21 januari 2005. Han
            fann det klarlagt att det vid två tidigare tillfällen under den
            aktuella månaden hade transporterats försvarsmateriel med M/S
            Estonia men att det inte förelåg någon grund för att anta att
            Försvarsmakten eller FMV transporterat försvarsmateriel ombord
            på M/S Estonia då fartyget förliste.
          </note>
          <note>
            Tillsammans med försvarsminister Peter Hultqvist svarade jag
            den 5 november 2020 på frågor om M/S Estonias förlisning i sammansatta
            utrikes- och försvarsutskottet.
          </note>
          <note>
            Haveriutredningsmyndigheterna i Sverige, Finland och Estland
            bedriver nu en oberoende utredning av de tidigare okända hål som
            under förra året upptäcktes på fartygets vrak och om dessa ger
            anledning att revidera den tidigare haverirapporten från den för
            Estland, Finland och Sverige gemensamma haverikommissionen från
            1997. I det arbetet har de berörda myndigheterna att själva avgöra
            vilka konkreta utredningsåtgärder som behövs för att utreda förlisningen.
          </note>
          <note>
            Anf. 81 MIKAEL OSCARSSON (KD):
          </note>
          <note>
            Fru talman! Om ett par veckor, den 28 september, är det 27 år
            sedan Estonia gick under. Med ombord fanns 989 personer varav
            852 drunknade. Av dem var ungefär 500 svenskar. Totalt överlevde
            bara 137 personer. Jag ser att några av dem sitter på läktaren.
            Jag ser Anders Eriksson däruppe. Jag ser Rolf Sörman. Jag ser
            att också Åsa Myrberg, som förlorade sin pappa, är där. Det är
            säkert fler, som jag inte känner igen.
          </note>
          <note>
            I min interpellation hänvisade jag till många av de anhöriga
            som hela tiden har kommit tillbaka till hur det går med militärtransporterna
            och att det måste utredas. Jag hänvisar också till DN Debatt där
            89 barn till omkomna och överlevande krävde ett svar. Det var
            just militärtransporterna som de lyfte fram.
          </note>
          <note>
            Jag tar i interpellationen också upp biskop Caroline Krook som
            var medlem i Etiska rådet. Hon säger att hon inte har fått reda
            på någonting om militärtransporterna och att de förmodligen hade
            skett under förlisningsnatten. ”Undanhålls vi i Etiska rådet väsentlig
            information?” Detta är en fråga som hon fört fram.
          </note>
          <note>
            Det jag kommer fram till är att det behövs en ny utredning om
            Estonias militära transporter.
          </note>
          <note>
            För det första: Redan från början riktades allvarlig kritik mot
            den ut ­ redning som gjordes 2004 gällande Estonias militärtransporter.
            Informa ­ tionen i utredningen var uppseendeväckande knapphändig.
            Det framkom inte vem som hade hörts i utredningen. Utredaren påstod
            sig ha förstört sitt eget utredningsmaterial. Låt mig summera:
            Vi vet ingenting om Estonias militärtransporter i dag och kan
            heller inte, fru talman, kontrollera något.
          </note>
          <note>
            För det andra: Det har framkommit nya uppgifter som pekar på
            att en militärtransport ägde rum under själva förlisningsnatten.
            Erfarna journalister säger sig ha fått information om en sådan
            transport, vilket uppmärksammas i Estoniadokumentären. Sara Hedrenius,
            som överlevde förlisningen, säger att hon såg militära fordon
            rulla ombord på Estonia strax före avgång. Det har hon sagt till
            medier, och jag har själv pratat med henne. Det säger sig självt
            att uppgifterna om militär last under förlisningsnatten måste
            utredas.
          </note>
          <note>
            För det tredje: Vi är skyldiga att hörsamma de anhörigas och
            överlevandes önskemål om att utreda militärtransporterna. Gång
            på gång uttrycker de en önskan om att förstå varför Estonia, som
            var en passagerarfärja, användes för att transportera känslig
            militär materiel.
          </note>
          <note>
            Dessutom står det i Hirschfeldts utredning på sju sidor att avtalet
            mellan Tullverket och Försvarsmakten fortfarande är giltigt. Vi
            behöver veta om Försvarsmakten fortfarande transporterar materiel
            som inte tål tullens granskning med passagerartrafik. För mig
            kommer allt ned till att vi måste lyssna på de anhöriga och utreda
            militärtransporterna.
          </note>
          <note>
            I dag uppmärksammades det på TV4 dessutom att nya fynd gjorts.
            Man har hittat kvarlevorna av tre kroppar utanför Estonia. Överlevande
            vill nu att dessa kroppar tas om hand och att man identifierar
            dem för att se vilka det är. Sannolikt kan man göra det med hjälp
            av tandkort. Jag vill därför infoga en fråga: Tänker statsrådet
            lyssna på de överlevandes krav om att ta vara på dessa kroppar
            och ta hem dem för att sedan kanske kunna identifiera dem ? Man
            skulle åtminstone kunna identifiera dessa tre personer och på
            så sätt bringa lite mer klarhet.
          </note>
          <note>
            Anf. 82 Statsrådet MIKAEL DAMBERG (S):
          </note>
          <note>
            Fru talman! Estoniakatastrofen är en av vår tids absolut största
            händelser, och den har påverkat väldigt många människor inte bara
            i vårt land utan även i flera av våra grannländer. Det finns fortfarande
            djupa sår hos dem som har förlorat anhöriga, vänner och kära.
            Det är av respekt för dem som regeringen och därefter riksdagen
            har beslutat att göra en ändring i gravfridslagen för att möjliggöra
            en ny undersökning av vad som orsakade förlisningen. Vi hade ju
            fått nya uppgifter om nya hål.
          </note>
          <note>
            När man undersöker en förlisning ska det enligt internationellt
            regel ­ verk göras av oberoende kommissioner. Det får inte finnas
            någon risk att politiska krafter, regeringar eller andra påverkar
            sådana utredningsunder ­ sökningar. De ska stå oberoende. Just
            nu är det inte Sveriges haverikom ­ mission som leder arbetet,
            utan det är Estlands haverikommission som gör det. Men det sker
            i samarbete med både Finland och Sverige. Våra tre län ­ der har
            varit överens om att ge stöd och uppbackning till haverikommis
            ­ sionen men de ska få göra sitt arbete oberoende.
          </note>
          <note>
            Hela utgångspunkten är att få klarhet i om de nya uppgifterna
            på något sätt förändrar den tidigare rapportens slutsatser om
            varför Estonia sjönk. Min enda utgångspunkt i detta är att haverikommissionen
            ska göra ett or ­ dentligt jobb, ta reda på varför Estonia sjönk
            och så långt som möjligt klarlägga hur förlisningen skedde. Det
            är det uppdrag som ligger på en oberoende haverikommission. Om
            de behöver uppgifter från det svenska Regeringskansliet eller
            våra myndigheter är våra böcker öppna. Det finns inga hemligheter
            här. Utan allt de behöver i sitt utredningsarbete står dem fritt
            att använda. Men det är de själva som ska ansvara för utredningen
            enligt internationella konventioner. Framför allt ska de se till
            att det inte ifrågasätts hur och på vilket sätt de gör sitt arbete.
          </note>
          <note>
            Jag fick också en fråga om gravfridslagen och om den fortfarande
            ska gälla eller inte. Under hela resans gång har det funnits en
            del olika uppfattningar, också bland anhöriga. Redan i samband
            med att gravfridslagen inrättades 1995 fattade en enig riksdag
            då beslut om att vi skulle betrakta området kring M/S Estonia
            som en sista viloplats och därmed skydda den med gravfrid både
            med ett internationellt avtal och genom svensk lag. Jag har inga
            förslag om att förändra denna lagstiftning i grunden.
          </note>
          <note>
            När jag lämnade ett förslag till riksdagen och till riksdagens
            partier om att justera gravfridslagen för att möjliggöra undersökningarna
            så att vi kan få mer klarhet i förloppet uppfattade jag att det
            fanns en tydlig riksdagsmajoritet om att vi inte skulle avskaffa
            gravfridslagen eller förändra den i grunden. Mitt besked i dag
            är därför att jag inte har några nya besked att ge i denna fråga.
          </note>
          <note>
            Anf. 83 MIKAEL OSCARSSON (KD):
          </note>
          <note>
            Fru talman! Först vad gäller de tre kropparna skulle regeringen
            kunna ändra gravfridslagen och göra ett undantag för att möjliggöra
            undersökningar. Det var under dykningarna som man upptäckte att
            tre kroppar ligger utanför. En av de som såg detta är en person
            som nu sitter uppe på läktaren. Min uppfattning är att när det
            nu finns kvarlevor av tre kroppar som ligger öppet kan vi såklart
            inte lämna dem där. Jag vill gärna höra statsrådets respons på
            det.
          </note>
          <note>
            I svaret hänvisas till ett möte med sammansatta utrikes- och
            försvarsutskottet den 5 november. Det var Kristdemokraterna som
            tog initiativ till mötet. Då utlovade försvarsminister Peter Hultqvist
            ökad transparens om Estonias militära transporter. Han sa för
            ett år sedan att ingenting hemlighålls och att regeringen inte
            har något intresse av att hemlighålla någonting.
          </note>
          <note>
            Vad har vi sett av den utlovade transparensen? Ingenting. Trots
            löften om öppenhet är vår samlade kunskap om Estonias militära
            transporter lika knapp som tidigare.
          </note>
          <note>
            Varför informerades inte regeringen om militärtransporterna efter
            förlisningen? Vi vet inte. Varför informerades inte Etiska rådet
            om militärtransporterna? Vi har ingen aning. Vad vi vet, fru talman,
            är att det finns mer information. I Riksarkivet finns en handling
            med Hirschfeldts tidigare utredning av Estonias militärtransporter.
            Denna handling är belagd med sekretess. Nere i källaren på polishuset
            Kronoberg finns 15 000 sidor av dokument med information om Estonias
            last under förlisningsnatten. Dessa dokument är belagda med sekretess
            och finns innanför galler.
          </note>
          <note>
            Statsrådet hänvisar här till en utredning i vilken Försvarsmakten
            och FMV tidigare har fått i uppdrag att redovisa hur man använder
            sig av färdmedel vid transport av försvarsmateriel. Uppdraget
            gavs samtidigt med uppdraget till Hirschfeldt. Här får statsrådet
            hjälpa mig. Har denna utred ­ ning presenterats? Jag bad Riksdagsbiblioteket
            att ta fram den, men de gick bet. De kunde inte hitta den någonstans.
            Jag är säker på att statsrådet känner till det här, och då kanske
            vi kan räta ut frågetecknet om huruvida den finns så att vi kan
            läsa den eller om den på något vis inte finns att tillgå och vad
            det i så fall beror på.
          </note>
          <note>
            Det som jag hela tiden kommer tillbaka till är att vi behöver
            den transparens och öppenhet som utlovades. Vilka åtgärder tänker
            regeringen vidta för att säkerställa ökad transparens kring de
            hemligstämplade dokument och utredningar som finns om Estonias
            militära transporter?
          </note>
          <note>
            Jag återgår till det som vi pratade om allra först: de tre kropparna
            som ligger utanför Estonia. Jag tänker på respekten för dem, deras
            anhöriga och överlevande. Det är kanske kamrater som ligger där.
            Är detta verkligen rimligt när de ligger lättillgängligt och går
            att plocka upp? Är det då ens tänkbart att de ska få ligga kvar?
          </note>
          <note>
            Sedan är det de andra frågorna som jag hade kring transparensen
            och, specifikt, uppdraget från FMV och Försvarsmakten.
          </note>
          <note>
            Anf. 84 Statsrådet MIKAEL DAMBERG (S):
          </note>
          <note>
            Fru talman! Jag tycker att det är viktigt att utredningsarbetet
            görs av den oberoende haverikommissionen – det har jag sagt tidigare.
            De tre länderna är också överens om att det är viktigt att den
            här haverikommis ­ sionen har möjlighet att göra sitt jobb helt
            oberoende och fritt. De ska alltså ta reda på varför och hur M/S
            Estonia sjönk.
          </note>
          <note>
            Vi har varit otroligt tydliga från den svenska regeringens sida
            när det gäller alla de undersökningar de behöver göra för att
            få reda på information och ta del av uppgifter. De har tillgång
            till allting. Det finns inga hemligheter som de behöver oroa sig
            för kopplat till detta.
          </note>
          <note>
            När det gäller frågan om gravfridslagen är jag lite förvånad.
            Det kan ju inte vara en helt osannolik händelse att man påträffar
            avlidna när man gör undersökningar av M/S Estonia. Men hela poängen
            med gravfridslagen var att det skulle vara en sista viloplats.
            Det är det riksdagen har tagit ställning till. Det är det regeringen
            har att agera utifrån. Det är den lagstiftning Sverige har. Det
            är den lagstiftning vi just har justerat i kammaren för att möjliggöra
            utredningarna, som jag uppfattar var väldigt viktiga för en stor
            del av kammaren.
          </note>
          <note>
            Fanns det idéer om att helt upphäva gravfridslagen och att inte
            betrakta detta som en sista viloplats fanns det alla förutsättningar
            att driva den frågan. Jag uppfattar inte att det finns en riksdagsmajoritet
            för det.
          </note>
          <note>
            Jag förstår att det kan finnas starka känslor kring den frågan
            hos anhöriga. Men det kan också finnas starka känslor hos andra
            anhöriga som inte vill riva upp den frågan. Det är en väldigt
            svår fråga. Det är en delikat fråga. Den frågan prövades ytterst
            1995 när en enig riksdag fattade beslut om att vi skulle införa
            en gravfridslag, som sedan inte bara har bekräftats i svensk lagstiftning
            utan också i ett internationellt avtal, tillsammans med andra
            stater.
          </note>
          <note>
            Avslutningsvis ska jag ta upp den sista frågan. Jag får ju ringa
            och kontrollera uppgifter, eftersom jag får frågor om andra departements
            ansvarsområden, framför allt försvarsministerns ansvarsområden.
            Men nu har jag fått en fråga om Försvarsmakten och FMV:s rapport.
            De uppgifter jag har samlat in sedan jag hörde de här uppgifterna
            är: Den är ej hemlig. Den finns på vårt centralarkiv. Det är väl
            bara att begära ut den och läsa slutsats ­ erna i den rapporten.
            Det är ingen rapport som jag själv har läst, men jag har inte
            heller fått några signaler från mina tjänstemän om att den på
            något sätt rubbar vår bedömning. Den är inte hemlig. Den finns
            på centralarkivet att begära ut.
          </note>
          <note>
            Anf. 85 MIKAEL OSCARSSON (KD):
          </note>
          <note>
            Fru talman! Det är bra om så är fallet, för Riksdagsbiblioteket
            kunde inte hitta den över huvud taget. Det fördes runt på olika
            sätt. Det är jättebra om vi kan få den.
          </note>
          <note>
            Men det finns som sagt andra delar här, exempelvis de anteckningar
            som sannolikt är Hirschfeldts. Det är 70 års sekretess efter att
            det var färdigt. Det tycker inte jag är rimligt, fru talman. Det
            har nu gått 27 år. Det finns all anledning att se till att dokument
            som finns verkligen får full transparens. Det här måste utredas
            förutsättningslöst.
          </note>
          <note>
            Det är just detta som blir följden. Om man inte gör detta från
            statens sida kommer det att bli likt det som hände häromdagen,
            när det blev en presskonferens på privat initiativ. Då kommer
            konspirationsteorierna att leva vidare. Det är just därför som
            det är viktigt med transparens och öppenhet.
          </note>
          <note>
            Jag tänker på Sara Hedrenius. Hon fick inte möjlighet att berätta
            detta under JAIC-utredningen. Men nu har hon berättat om vad hon
            såg, om militärtransporterna som kom ombord sist. Hon fick beskedet
            att haverikommissionen inte kommer att utreda detta. Det är en
            orimlighet att vi har det på det sättet. Det är därför vi behöver
            tillsätta en ny utredning om Estonias militärtransporter och minimera
            sekretessen och lyssna på de överlevande och anhöriga.
          </note>
          <note>
            Sedan gäller det detta med att inget ska hemlighållas. Då kan
            det ju inte vara så att jag hittar dokument som med försvarssekretess
            ska vara hemliga i 70 år. Frågan är också: Är det rimligt att
            det kanske även fortsättningsvis fraktas hemlig försvarsmateriel
            med passagerartrafik? Är det så i dag?
          </note>
          <note>
            Anf. 86 Statsrådet MIKAEL DAMBERG (S):
          </note>
          <note>
            Fru talman! Jag tar denna fråga på väldigt stort allvar. Det
            är också därför regeringen har gått till riksdagen och har talat
            med två andra länder om att vi gör en justering av gravfridslagen
            för att ge våra haverikommis ­ sioner en möjlighet att verkligen
            utreda varför M/S Estonia sjönk. De nya uppgifterna tas alltså
            på allvar. De bedriver just nu ett oberoende utredningsarbete
            under Estlands ledning.
          </note>
          <note>
            Jag tycker att detta är otroligt viktigt. Det visar också att
            vi inte minst tar de anhörigas synpunkter på väldigt stort allvar.
            Jag tänker inte politisera eller styra haverikommissionen på något
            sätt i deras arbete. Deras uppdrag är att ta reda på varför och
            hur M/S Estonia sjönk. Det är deras uppgift att göra detta.
          </note>
          <note>
            När det gäller konspirationsteorier måste man också som riksdagsledamot
            fundera på sin egen roll, på sitt eget ansvar, på vilka frågor
            man reser och på vilket faktaunderlag man har när man insinuerar
            eller påstår olika saker.
          </note>
          <note>
            Hirschfeldt är ju liksom inte vilken person som helst. Han var
            hovrättspresident vid tillfället. Jag har inte uppfattat att någon
            har ifrågasatt hans trovärdighet eller hans intresse av att gå
            till botten med den utredning han gjorde.
          </note>
          <note>
            Jag satt inte i den regering som ledde Sverige när M/S Estonia
            sjönk. Men det gjorde Alf Svensson och Carl Bildt. Menar vi på
            fullt allvar att dessa personer har dolt någonting, att de har
            ett intresse av att inte berätta vad deras myndigheter gjorde
            vid tillfället?
          </note>
          <note>
            Jag tycker att man har ett ansvar att vara saklig i den här diskussionen,
            ta detta seriöst och ge haverikommissionen fullt mandat. Jag tycker
            att det är bra att haverikommissionen har lyssnat på de anhöriga
            den här gången, men det måste vara haverikommissionen som avgör
            vilken information och kunskap de behöver för att gå till botten
            med detta och reda ut allting vi vet om M/S Estonias förlisning.
            Det uppdraget tar jag på största allvar. Jag hoppas att Mikael
            Oscarsson också gör det.
          </note>
          <note>
            Interpellationsdebatten var härmed avslutad.
          </note>
          <note>
            § 18 Svar på interpellationerna 2020/21:852 och 853 om mörkertalet
            gällande illegala transporter
          </note>
          <note>
            Anf. 87 Statsrådet MIKAEL DAMBERG (S):
          </note>
          <note>
            Fru talman! Thomas Morell har frågat mig om jag och regeringen
            avser att förstärka kontrollverksamheten på väg för att begränsa
            de illegala cabo ­ tagetransporterna samt vilka åtgärder regeringen
            avser att vidta för att stäv ­ ja fusket med kör- och vilotider
            och minska antalet drogpåverkade förare i tunga fordon.
          </note>
          <note>
            Interpellanten lyfter viktiga frågor. Att skapa ordning och reda
            på väg ­ arna har varit en prioriterad fråga för r egeringen ,
            och vi har därför vidtagit en rad åtgärder på området.
          </note>
          <note>
            Den 16 juni remitterade Regeringskansliet ett förslag om höjda
            sank ­ tionsavgifter vid otillåtna cabotagetransporter. I förslaget
            föreslås att sank ­ tionsavgiften höjs från 40 000 kronor till
            60 000 kronor . Förslaget innebär också en mer ändamålsenlig definition
            av cabotagetransporter och att be ­ ställaransvaret förstärks
            till att även omfatta transporter som vid kontroll inte är fullbordade
            utan pågående. Det här är kraftfulla förslag för att mins ­ ka
            de illegala transporterna på våra vägar. Regeringen har även vid
            ­ tagit åtgärder för att stävja fusket med kör- och vilotider
            och beslutade under våren om nya sanktionsavgifter exempelvis
            när en förare tvingas tillbringa sin normala veckovila i fordonet.
            Sedan den 24 maj 2021 kan också en polisman eller en bilinspektör
            besluta om att ett utländskt trans ­ portföretag ska betala ett
            förskott för sanktionsavgifter för överträdelser av reglerna om
            kör- och vilotider.
          </note>
          <note>
            Regeringen anser också att det finns skäl att kartlägga och analysera
            den nuvarande kontrollverksamheten på yrkestrafikområdet och har
            därför låtit en utredare ta fram förslag om detta. Utredningen
            om effektivare kontroller av yrkestrafik på väg har lämnat över
            sitt betänkande till regeringen. Utredaren föreslår bland annat
            att den befintliga kontrollstrukturen behålls men att den utvecklas
            genom en tydligare styrning av de olika myndigheterna. Betänkandet
            har remitterats, och därefter kommer ärendet att beredas inom
            Regeringskansliet.
          </note>
          <note>
            Ett annat förslag i utredningen om effektivare kontroller av
            yrkestrafik är förslaget om en lag som möjliggör sållningsprov
            för narkotika i trafiken, det vill säga ett rutinmässigt prov
            utan misstanke om brott. I dag kan såll ­ ningsprov endast användas
            för att undersöka om en förare är alkoholpåverkad. Förslaget är
            angeläget inte minst mot bakgrund av det allt större problemet
            med narkotika i trafiken. Utredningens betänkande har skickats
            på remiss till berörda myndigheter och intresseorganisationer.
          </note>
          <note>
            En annan utredare har i departementspromemorian Ett stärkt straff
            ­ rättsligt skydd mot upprepad trafikbrottslighet m.m. bland annat
            föreslagit att maximistraffet för grov olovlig körning och rattfylleri
            höjs från fängel ­ se i sex månader till fängelse i ett år. Förutom
            strängare straff innebär förslaget att den som kör utan körkort
            eller är påverkad av alkohol eller narkotika vid behov kan frihetsberövas
            redan i samband med ett polisingri ­ pande. Utredaren har också
            föreslagit att maximistraffet för grovt rattfylle ­ ri höjs från
            fängelse i två år till fängelse i tre år. Förslaget bereds inom
            Regeringskansliet.
          </note>
          <note>
            Det är även viktigt med en tillgänglig polis för att förbättra
            situationen på vägarna. Här utgör u tbyggnaden av Polismyndigheten
            en central del, och regeringen genomför en historisk satsning
            på myndigheten.
          </note>
          <note>
            Målet är att från ingången av 2016 till utgången av 2024 öka
            antalet polisanställda med 10 000 , och man har hittills kommit
            mer än halvvägs. Enligt Polismyndigheten är det möjligt att nå
            målet. Myndigheten har också gjort en satsning för att förbättra
            kontrollerna av den tunga yrkestrafiken, däribland cabotage. Antalet
            kontrolldagar har ökat och antalet personer som arbetar med kontrollen
            av yrkestrafiken har blivit större .
          </note>
          <note>
            Men låt mig vara tydlig . Trots tillskjutna resurser och flera
            pågående initiativ sträcker sig regeringens ambitioner längre
            vad gäller situationen på vägarna . V i har ett ambitiöst etappmål
            om att antalet omkomna i trafiken ska halveras till 2030 , och
            arbetet för en rättvisare konkurrens och goda arbetsvillkor inom
            åkerinäringen utvecklas ständigt.
          </note>
          <note>
            Anf. 88 THOMAS MORELL (SD):
          </note>
          <note>
            Fru talman! Jag tackar statsrådet för svaret.
          </note>
          <note>
            De här frågorna har vi diskuterat ett antal gånger. Låt oss nu
            prata allvar eftersom situationen på vägarna är bekymmersam. De
            kriminella nätverken tar en allt större del av transporterna.
            I en interpellationsdebatt lite senare i dag kommer jag att belysa
            den frågan tydligt.
          </note>
          <note>
            Det är jättebra att de förslag som har kommit om lagstiftningen
            innebär en skärpning av straffen. Men det måste finnas någon där
            ute som gör jobbet. Det vi pratar om är små marginella justeringar
            när det gäller antalet kontrolltjänstemän. Det är inte en hord
            av människor som har kommit till undsättning för att jobba på
            vägarna utan de är fortfarande bara några få.
          </note>
          <note>
            Förändringen av sanktionsavgiften från 40 000 till 60 000 kronor
            kan tyckas som en rejäl höjning, men i sammanhanget är det kaffepengar.
            Det visar återigen att man inte riktigt har grepp om vad som händer
            och sker. 60 000 är snart intjänat för dessa. Om sanktionsavgifterna
            ska höjas så att de biter ordentligt måste vi komma över några
            hundra tusen kronor. Den här summan är felräkningspengar i deras
            verksamhet.
          </note>
          <note>
            Nu har utredningen kommit. Det är väl få gånger som jag har blivit
            riktig irriterad när jag läser någonting, men utredningen fick
            mitt blodtryck att gå upp ordentligt. Det som är påfallande är
            att utredaren föreslår att den befintliga kontrollstrukturen behålls.
            Ändå konstaterar man att den inte fungerar. Det är häpnadsväckande.
            Vi har en kontrollverksamhet på väg som inte fungerar, där man
            har blivit misshandlad å det grövsta av Polis ­ myndigheten. Jag
            har själv jobbat där, och jag vet hur resan har varit. Jag har
            regelbundna kontakter med mina gamla kollegor. Och det har inte
            funnits något intresse från högsta polisledningen för dessa kontroller,
            utan de betraktas som att man tittar på lampor och sparkar på
            däck. Men det handlar om att stävja kriminalitet på vägarna eftersom
            de kriminella nätverken använder den tunga trafiken för sina transporter.
            Hela samhället dignar under de kriminella gängens fullständigt
            hänsynslösa framfart i samhället.
          </note>
          <note>
            Vi måste strypa näringstillförseln. Det bästa sättet är helt
            enkelt att plocka bort möjligheterna att använda vägen som transportled
            för den kriminella organisationen. Men det har lämnats öppet,
            och i stället har man spikat upp ett antal kameror på vägarna
            som man tror ska sköta trafiksäkerheten. Ja, de fotograferar den
            som kör för fort, men allt det andra har lämnats helt öppet. Det
            kommer man inte åt.
          </note>
          <note>
            Enda chansen att lösa dessa problem är att få ut kontrolltjänstemän
            på vägen. Det ska vara kött och blod som står i skor och stoppar
            fordon. De ska göra kontroller och titta på vad det är för transport,
            vem som kör, om det finns tillstånd och vad det är som står på
            flaket. När alla dessa frågor som uppstår är besvarade vet man
            om det är en sjyst transport eller en olaglig transport. Om det
            är en olaglig transport måste kraftfulla åtgärder vidtas mot dem
            som nyttjar den.
          </note>
          <note>
            Anf. 89 Statsrådet MIKAEL DAMBERG (S):
          </note>
          <note>
            Fru talman! Det här är en viktig fråga för regeringen. Ingen
            annan regering har gjort så mycket för att skapa ordning och reda
            på vägarna. Ingen annan regering har stått upp för Sveriges intresse
            i Europa på det sätt som vi har gjort. Det har sedan tidigare
            funnits en liberal naivitet kring hur transportsektorn har utvecklats
            i Sverige. Det styr vi nu upp. Det är så mycket i svaret som handlar
            om förändringar som har genomförts och som kommer att genomföras.
            Vi kommer att fortsätta att mata på så att transportsektorn blir
            laglig och säker samt ser till de anställdas villkor.
          </note>
          <note>
            Vi har haft denna debatt flera gånger. I grunden tycker vi samma
            sak om att kontrollverksamheten måste utvecklas. Då vill jag passa
            på att fråga om Morell har konkreta förslag på hur han vill att
            kontrollorganisationen ska fungera och organiseras – för min kännedom
            och för att stilla min nyfikenhet.
          </note>
          <note>
            Anf. 90 THOMAS MORELL (SD):
          </note>
          <note>
            Fru talman! Jag kan svara mycket snabbt på den frågan. Oh ja!
            Jag kan ägna några dagar åt att förklara hur vi ska bygga upp
            organisationen. Jag hade så sent som i morse en mejlkonversation
            med en av cheferna på trafikpolisen. Han är pensionerad i dag.
            Men vi har diskuterat de förslag som jag har lagt fram i vår motion
            om hur vi ska få detta att funka.
          </note>
          <note>
            Sverige har blivit en marknad för dem som inte bryr sig om lagar
            och regler. Det är utländska aktörer som tar transporterna. Man
            kör i Sverige med flera förarkort. Man använder amfetamin så att
            förarna ska klara transporterna. De ska upp till Norrland för
            att lossa godset, och sedan ska de ut ur landet igen.
          </note>
          <note>
            Tullverket i Skåne har slagit larm om att de tar två förare nästan
            varje vecka som är drogpåverkade. De lägger upp narkotika i hytten
            för att orka köra upp i Sverige, lossa och sedan tillbaka. Sedan
            har de ett antal förarkort så att de kan klara detta.
          </note>
          <note>
            Problemet är att när polisen tar dessa får det inte rättsliga
            konsekvenser. Om de är påverkade av narkotika nyper det till,
            men inte om de kör med flera förarkort. Åklagarna släpper misstänkta
            om de har utomnordisk bostadsadress. Detta har skapat en situation
            där utländska aktörer medvetet skickar upp förare i Sverige som
            ska köra på ett flertal förarkort.
          </note>
          <note>
            För ett par veckor sedan hände en olycka utanför Jönköping som
            kunde ha fått dramatiska konsekvenser. Det var en transport som
            körde av vägen. Den var lastad med 26 ton stålbalkar. Totalt vägde
            ekipaget 45 ton. Färdskrivaren visade att fordonet var uppe i
            132 kilometer i timmen strax innan det brakade igenom mittbarriären,
            rasade ned för slänten och hamnade i den norrgående filen.
          </note>
          <note>
            Detta var illa nog, men vad kom fram sedan, när polisen gjorde
            en vidare utredning? Jo, föraren var påverkad av narkotika, liksom
            den som var med i bilen, och det var flera förarkort. Det är luttrade
            människor som handskas med detta, för det har blivit fritt fram.
            Ingen kommer åt det här, för vi har inte tillräckligt med resurser
            för att få stopp på det.
          </note>
          <note>
            Jag läser innantill i artikeln, och nu, fru talman, ber jag om
            ursäkt för språket. Kammaråklagare Klas Hellgren säger att det
            är för jävligt och räknar med att åtala mannen och hans flickvän
            i veckan. Sedan säger han också att de förmodligen kommer att
            undkomma straffet. Kvinnan är släppt, men mannen sitter fortfarande
            kvar. Man kommer inte att komma åt kvinnan eftersom straffet är
            för lågt; det kommer bara att bli två månader. Håller hon sig
            utanför Sverige kommer man inte att kunna lagföra henne här. Det
            har förekommit olika uppgifter, men det sägs att det var hon som
            satt bakom ratten just när detta hände – då var det även olovlig
            körning. De påståendena har inte styrkts, men så sägs det.
          </note>
          <note>
            Detta visar hur illa ställt det är med dessa transporter som
            kommer in i landet. Folk har inte ens körkort, de är påverkade
            av narkotika, de kör på flera förarkort och de har manipulerade
            färdskrivare, så hastighetsregulatorn slår inte till. Detta är
            vardag, och det pågår här och nu, just nu. Och myndigheten, polisen,
            som har kontrollen, har inte resurser att möta det. Det är dags
            att agera nu!
          </note>
          <note>
            Anf. 91 Statsrådet MIKAEL DAMBERG (S):
          </note>
          <note>
            Fru talman! Jag tänker inte läsa om hela mitt interpellationssvar,
            där allt som görs rabblades upp. Det var bara hälften av det som
            görs; svaret sa inget om det vi redan har gjort. Det händer alltså
            enormt mycket på detta område.
          </note>
          <note>
            Det viktigaste nu, för att vara konkret i narkotikafrågan, är
            att vi har en utredning som har föreslagit att man ska få använda
            sållningsprov för narkotika. Det är detta som blir game-changern
            i hela frågan om narkotika – att ge polisen möjligheter att göra
            kontroller av människor, på samma sätt som de kan få folk att
            blåsa för alkohol.
          </note>
          <note>
            Lagstiftningsmässigt har vi nu ett förslag ute. Jag tycker att
            det är intressant och borde genomföras. Min absoluta personliga
            uppfattning är att det är självklart att vi ska ha ordning och
            reda på vägarna.
          </note>
          <note>
            Detta kommer att påverka inte bara yrkestrafiken. Vi har problem
            med narkotika i samhället i stort. Människor tas i dag för narkotikaanvändning
            också i vanliga bilar. Problemet är att polisen har svårt att
            bevisa det därför att vi inte har sållningsproven.
          </note>
          <note>
            Polisen har redan initierat en studie som syftar till att utveckla
            ett ändamålsenligt instrument för just rutinmässiga kontroller
            av narkotikapåverkan i trafiken. Detta är game-changern som vi
            nu jobbar med för att se till att komma åt narkotikan.
          </note>
          <note>
            Vi är helt överens om att polisen har gjort för lite kontroller
            av yrkestrafik. Det har vi diskuterat flera gånger tidigare. Då
            kan vi också säga att det nu är positivt att myndigheten de senaste
            åren ökat kontrollerna. Det är fler kontrollslag: kontroll av
            kör- och vilotider och flygande inspektioner av nyttofordon. Detta
            måste fortsätta att utvecklas över tid.
          </note>
          <note>
            Vi ska inte föregå utredningen. Jag ställde frågan hur du ser
            på kontrollverksamheten – om polisen ska fråntas de arbetsuppgifterna
            eller om Morell tycker att de ska ligga kvar på Polismyndigheten.
            Regeringen kommer att återkomma i den frågan när vi har berett
            utredningens förslag vidare.
          </note>
          <note>
            Anf. 92 THOMAS MORELL (SD):
          </note>
          <note>
            Fru talman! Jag ställer mig till förfogande dygnets alla timmar,
            vilken dag som helst på året, för att förklara hur kontrollverksamheten
            ska vara uppbyggd för att fungera riktigt bra. Jag kan ha med
            mig gamla kollegor också, så behöver man inte känna den politiska
            pressen i detta.
          </note>
          <note>
            Det är oerhört viktigt att vi kommer åt det här problemet på
            våra vägar. Jag ställer upp på varje mening som regeringen tar
            fram för att stärka lagstiftningen och öka straffen. Det är jättebra.
            Men problemet är att det inte finns någon där ute som kan göra
            jobbet.
          </note>
          <note>
            Om vi flyger över landet och tittar lite på hur det ser ut ser
            vi att vi har några riktigt duktiga poliser nere i Helsingborg.
            Jag vill nog påstå att de är bland de vassaste. Så har vi Västerås
            – där har jag en tidigare kollega som är en av de skarpaste bilinspektörer
            vi har i landet. Sedan är det Eskilstuna och Sundsvall, och sedan
            då? Jo, det finns några till. Men de har inte kapacitet, och de
            har inte stöttning från sin polisledning.
          </note>
          <note>
            Detta har inneburit att de som ligger och kör i Sverige har kartor
            och köranvisningar i sina fordon som visar var de inte ska åka
            för att inte bli stoppade av polisen. Alla andra vägar som de
            kan åka för att undvika kontroll är inritade.
          </note>
          <note>
            Tittar man i kontrolldirektivet ser man att det ställer kravet
            att kontrollerna ska kunna genomföras på det stora vägnätet dygnets
            alla timmar, årets alla dagar. Det är vi inte i närheten av i
            dag, så vi klarar inte kontrolldirektivet.
          </note>
          <note>
            Nu är det dags att regeringen växlar upp och ser till att det
            kommer in resurser i Polismyndigheten så att man kan gå ut på
            asfalten och sätta stopp för det vansinne som pågår ute på vägarna.
          </note>
          <note>
            Anf. 93 Statsrådet MIKAEL DAMBERG (S):
          </note>
          <note>
            Fru talman! Detta är ett viktigt område, där regeringen gör ofantligt
            mycket därför att vi har haft ett väldigt slappt och problematiskt
            regelverk kring detta i Sverige. Vi har också haft för få poliser
            som har jobbat med dessa frågor, och det är därför bra att kontrollerna
            nu ökar och att polisen också har ambitionen att utöka denna typ
            av verksamhet när man växer och blir 10 000 fler polisanställda.
            Där har vi alltså en gemensam ambition.
          </note>
          <note>
            Förutom att kontrollerna har ökat och nu ligger på en högre nivå
            än tidigare så att vi klarar de tillämpliga direktiven är det
            viktigt att fortsätta utveckla verksamheten. En sak som vi har
            talat för lite om är hur man effektiviserar och använder ny teknik
            i arbetet. På hela trafiksäkerhets ­ området har frågan om ett
            mobilt ordningsföreläggande varit en game-changer för de vanliga
            poliserna. Man tittar på dokumentation av flygande inspek ­ tioner.
            Nu jobbar man hårt med ANPR, automatisk nummerskylts ­ avläsning,
            som också kan ge mycket mer kunskaper över tid, vilket ökar effektiviteten
            och stärker rättssäkerheten. Vi har hela diskussionen om både
            Polismyndighetens tekniska möjligheter och dess befogenheter i
            gränsnära zon, en utredning som kommer senare i höst.
          </note>
          <note>
            Alla dessa områdena gör sammantaget att vi befinner oss i en
            spännande utveckling. Inte minst är en ny applikation för tillsyn
            av farligt gods under utveckling. Allt detta handlar om att utveckla
            Polismyndighetens effektivitet i dessa frågor. Jag vill inte minst
            slå ett slag för sållningsprovet för narkotika. Det kommer att
            innebära väldigt mycket; om det tror jag att jag och Thomas Morell
            är överens.
          </note>
          <note>
            Interpellationsdebatten var härmed avslutad.
          </note>
          <note>
            § 19 Svar på interpellation 2020/21:854 om våldet som drabbar
            även oskyldiga barn
          </note>
          <note>
            Anf. 94 Statsrådet MIKAEL DAMBERG (S):
          </note>
          <note>
            Fru talman! Thomas Morell har frågat mig om jag och regeringen
            avser att öka resurserna för gränskontroller och vägkontroller.
          </note>
          <note>
            Att kriminellas utövande av våld drabbar oskyldiga är avskyvärt
            och fullkomligt oacceptabelt. Regeringen ser mycket allvarligt
            på den grova brottsligheten och genomför därför den största satsningen
            någonsin på Polismyndigheten. Vid halvårsskiftet 2021 hade antalet
            anställda ökat med drygt 7 000 personer. Det betyder att Polismyndigheten
            aldrig tidigare haft så många anställda, och det har aldrig tidigare
            funnits så många poliser i Sverige.
          </note>
          <note>
            Regeringen har också presenterat 34-punktsprogrammet mot gängkriminalitet.
            Programmet är det mest omfattande i Sveriges historia. Det genomförs
            nu punkt för punkt.
          </note>
          <note>
            Skärpt a straff för grov t vapenbrott gör att vi i större utsträckning
            kan häkta och lagföra de kriminella. Hemlig dataavläsning gör
            att vi kan lyssna på deras kommunikation. Mer kameraövervakning
            på gator och torg gör att vi kan störa öppen narkotikahandel.
            S amhällets ansvarsutkrävande har intensifierats.
          </note>
          <note>
            Arbetet fortsätter under hösten. Vi ser fram emot att bättre
            möjligheter till husrannsakan för att söka efter vapen och andra
            föremål träder i kraft, liksom den slopade straffrabatten för
            unga myndiga vid allvarlig brottslighet. I oktober redovisar tolv
            myndigheter sitt arbete mot näringsverksamhet och felaktig folkbokföring
            kopplat till organiserad brottslighet, och i december får vi en
            ny, uppdaterad lägesbild över utsatta områden.
          </note>
          <note>
            När det gäller kontroller i gränsnära områden har r egeringen
            tillsatt en utredning som bland annat ska ta ställning till om
            det bör göras lagändringar för att brottsbekämpning en i gränsnära
            områden ska kunna effektiviseras . Det kan handla om ändringar
            när det gäller möjligheten till kamerabevakning och rätten att
            använda tvångsmedel som kroppsvisitation och genomsökande av fordon
            i brottsförebyggande syfte. Utredningen redovisas i november.
          </note>
          <note>
            Regeringen har också gett en utredare i uppdrag att se över de
            regler som styr Tullverkets befogenheter att genomföra kontroller
            och arbeta brottsbekämpande. I uppdraget ingår bland annat att
            överväga om Tullverket ska ha rätt att biträda Polismyndigheten
            i fler fall än vad som är möjligt i dag. Utredningen kommer att
            redovisas i vår.
          </note>
          <note>
            Vad gäller situationen på vägarna anser r egeringen att det finns
            skäl att kartlägga och analysera den nuvarande kontrollverksamheten
            på yrkestrafikområdet . Regeringen har därför låtit en utredare
            ta fram förslag, och ett betänkande har nyligen lämnats. Utredaren
            föreslår bland annat att den befintliga kontrollstrukturen behålls
            men att den utvecklas genom en tydligare styrning av de olika
            myndigheterna.
          </note>
          <note>
            Regeringen bedriver ett omfattande arbete – och det är ett långsiktigt
            åtagande. Brotten måste bekämpas men lika viktigt är det att komma
            åt brottens orsaker , f ör det behövs ett långsiktigt och strukturerat
            brottsförebyggande arbete som involverar hela samhället. Alla
            aktörer som har inflytande över utvecklingen behöver tillsammans
            och inom sina respektive ansvarsområden öka ansträngningarna för
            att trycka tillbaka gängbrottsligheten och göra Sverige tryggare.
          </note>
          <note>
            Anf. 95 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Det här går precis hand i hand med det som vi diskuterade tidigare
            om de olagliga transporterna på våra vägar.
          </note>
          <note>
            Jag har jobbat med de här frågorna i över tio år och har upplevt
            att samhället inte förstår sambandet mellan den olagliga transporten
            som sker på våra vägar och annan kriminell verksamhet. Men de
            har ju kommit in och nästlat sig in i våra logistiksystem. De
            har järnkoll på hur flödena är, de har koll på vilka transporter
            de kan nyttja för att få in vapen och narkotika. Unga kvinnor
            används i form av prostitution, och unga män nyttjas i byggbranschen
            eller inom restaurangnäringen.
          </note>
          <note>
            Det här fastslog duktiga kriminalpoliser vid polisen i Västra
            Götaland, länskrim, redan 2012. Jag har jobbat nära tillsammans
            med dem. Vi startade ett projekt inom åkerinäringen. Man skulle
            kunna ringa ett speciellt nummer om man såg någonting som var
            misstänkt. Lastbilschaufförer är ju ute dygnets alla timmar, årets
            alla dagar, och om de kunde hjälpa polisen att komma åt denna
            olagliga verksamhet var det till stor fördel.
          </note>
          <note>
            Det var ett intressant projekt som också ledde till att polisen
            kunde göra en del tillslag. Men man konstaterade i samband med
            detta att den olagliga trafiken har nära koppling till övrig kriminell
            verksamhet i vårt samhälle och att ekonomiska resurser skapas
            för annan kriminell verksamhet, som att kunna ta in narkotika,
            vapen och så vidare.
          </note>
          <note>
            Vi lider av detta i samhället i dag. Det skjuts och sprängs i
            stort sett dagligen. Det värsta av allt är att oskyldiga drabbas.
            År 2015 sprängdes en fyraårig flicka till döds i Torslanda, och
            2018 dog en åttaårig pojke när en handgranat kastades in i rummet
            där han låg och sov – det var en släktuppgörelse. I augusti 2019
            sköts en ung mamma till döds när hon hade sitt spädbarn i famnen,
            och i Norsborg 2020 dödades en tolvårig flicka vid en skottlossning.
            Helt oskyldiga människor som inte har med saken att göra mördas
            på öppen gata.
          </note>
          <note>
            En tid efter mordet på polismannen i Biskopsgården skottskadades
            två små barn vid en skjutning i Flemingsberg. Det var bara ren
            tur att skotten tog i benen på barnen. När det gäller träffbilden
            hade det kanske räckt med 20 centimeters skillnad för att det
            skulle ha fått en annan utgång.
          </note>
          <note>
            Det här måste man stävja, och det bästa sättet att stävja och
            få stopp på den kriminella verksamheten är att strypa näringsflödet
            till de kriminella. Det bästa sättet att strypa näringsflödet
            är helt enkelt att få bort dem från sina verksamheter. Ut med
            fler poliser på vägarna som kan göra kontroller, och stärk tullverksamheten
            så att vi hela tiden kan störa och bromsa den kriminella verksamheten!
            Om vi inte gör det kommer vi inte heller att komma åt det andra.
            Det är som kommunicerande kärl.
          </note>
          <note>
            Vi måste få en fungerande kontrollverksamhet ute på vägarna och
            vid våra gränser för att stoppa näringsflödet till de kriminella.
          </note>
          <note>
            Anf. 96 Statsrådet MIKAEL DAMBERG (S):
          </note>
          <note>
            Fru talman! Det känns bra att Thomas Morell och jag i grunden
            är överens.
          </note>
          <note>
            Vi bygger ut Polismyndigheten med 10 000 fler anställda så att
            vi har fler poliser närvarande som kan ingripa. Vi bygger också
            ut kontrollverksamheten i yrkestrafiken och den tunga trafiken,
            vilket är helt nödvändigt som vi sa i vår förra diskussion.
          </note>
          <note>
            Vi ska ta fasta på det som handlar om gräns nu. Vi tittar nu
            på hur polisens befogenheter vid gränsområden ska stärkas, vilket
            jag tror är vik ­ tigt. Man ska också kunna använda modern teknik,
            för många av de krimi ­ nella gängen går ju att spränga genom
            underrättelseverksamhet, det vill säga att ju mer kontroll vi
            har på vad som rullar på våra vägar och in i vårt land, desto
            större möjligheter har vi att ta dem i Sverige men också att bryta
            hela kedjan bakåt ute i Europa. Det mesta av vapnen och narkotikan
            kommer ju inte från EU-länder från början. Det kommer in via hamnar
            eller smugglas in på andra vägar i Europa. Det betyder att det
            internatio ­ nella Europol- och Eurojustsamarbetet är helt avgörande
            för att slå mot de här näringskedjorna eller den infrastruktur
            som Thomas Morell beskriver. Det är alltså inte bara en svensk
            fråga utan en internationell fråga som vi kan jobba med tillsammans
            med våra grannländer.
          </note>
          <note>
            Det absolut mesta som rullar in i Sverige har dessutom passerat
            Danmark, vilket gör att intresset av samarbete med andra länder
            är centralt eftersom det är olaglig verksamhet vi talar om.
          </note>
          <note>
            När det gäller tullen har vi förstärkt anslagen de senaste åren
            med en tredjedel. Anslagen till tullen ökade alltså med 30 procent.
            Personalen har ökat mycket. Jag tror att det fram till nu är 265
            årsarbetskrafter, men det blir ytterligare 100 i år. Men det handlar
            inte bara om personal utan också om bärbara skanningsutrustningar
            och annat som effektiviserar arbetet och gör det enklare. Det
            är en balansgång mellan underrättelseverksamhet, teknisk förmåga
            och kängor på marken, eller vad det var Morell sa i vår förra
            interpellationsdebatt.
          </note>
          <note>
            Jag delar bilden att det finns ett antal stråk och infrastrukturer
            som det måste slås emot. Jag tycker att det är spännande att europeisk
            polis i samverkan med svensk polis har följt smugglingsvägarna
            genom Europa och låtit smugglarna leverera på flera platser, också
            i Sverige, så att man inte bara tar själva transporten utan låter
            hela infrastrukturen bli synlig med omställningsplatser, leverantörer
            och underleverantörer. När man jobbar systematiskt på det sättet
            kan man verkligen knäcka gängstrukturerna.
          </note>
          <note>
            Transporterna på väg är definitivt en väldigt viktig del. Det
            gäller att jobba smart så att man inte bara slår ut en transport
            utan också gängmiljöerna och den internationella koppling som
            nästan alltid finns i de här sammanhangen.
          </note>
          <note>
            Jag ser fram emot ytterligare jobb vid tullen men också Polismyndighetens
            utvecklingsarbete på det här området.
          </note>
          <note>
            Anf. 97 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Tullen har ju ändrat sitt fokus lite grann. Man tittar mycket
            på den yrkesmässiga trafiken, och det har fått ett genomslag.
            Tullen har i ett press ­ meddelande skrivit att det var ett rekordbeslag
            av cannabis 2020. Man tog nästan 3,9 ton cannabis, mer än tre
            gånger så mycket som 2019 och mer än något annat år. Tullverket
            har heller aldrig tidigare beslagtagit så många skjutvapen som
            förra året. Kriminella grupperingar anpassar sig och ut ­ nyttjar
            i större utsträckning handelsflödet för smuggling. Handelsflödet
            – vad är det? Jo, det är våra godstransporter på väg. Det är de
            som de kri ­ minella använder sig av, som också tullen har konstaterat.
          </note>
          <note>
            Charlotte Svensson säger: Vår omställning har gett resultat.
            Aldrig tidigare har vi beslagtagit så mycket cannabis som förra
            året. Trots minskat resande stoppade vi också mer alkohol än året
            innan, inte minst tack vare stora beslag i den tunga trafiken.
          </note>
          <note>
            Här har vi kopplingen till den olagliga yrkesmässiga trafiken
            som har brett ut sig i Sverige och som man nyttjar för att smuggla
            in alkohol, narko ­ tika, vapen, sprängmedel och människor. I
            motsatt riktning går stöldgods ut för i runda slängar 2 miljarder
            om året i försäkrat värde. Det är vad som går ut över gränserna.
            Det är vi som försäkringstagare som får betala det.
          </note>
          <note>
            Katalysatorstölderna har ökat med ungefär 4 000 procent. Det
            är någonting som drabbar bilägarna väldigt hårt.
          </note>
          <note>
            Om man tittar på de skjutningar som har varit ser man att antalet
            ökar. Det är bekymmersamt. Detta återspeglar att det är en fajt
            mellan de olika kriminella aktörerna. Polisen har skapat oreda
            i systemet, eftersom man har plockat bort en hel del av de ledande
            figurerna. Då poppar andra upp för att ta över och bröstar sig
            för att visa att det nu är de som bestämmer.
          </note>
          <note>
            Men om vi ska komma åt detta och hejda det måste vi strypa näringsflödet.
            Jag är tillbaka där. Jag har diskuterat detta så många gånger
            med så många människor. Man måste se sambandet mellan dessa flöden
            som är ute i vårt samhälle och näringstillförseln till de kriminella.
            Ska vi komma åt dessa skjutningar som är oerhört bekymmersamma
            och som skapar en sådan otrygghet för alla människor ute i vårt
            samhälle måste vi också satsa på resurser ute på vägen. Nu är
            vi tillbaka vid kängorna – kött och blod som står i kängor och
            stoppar fordon på vägen.
          </note>
          <note>
            När jag utbildades en gång i tiden hos trafikpolisen hade jag
            en instruktör och handledare. Han var nog Polismyndighetens bästa
            blodhund. Han kunde leta rätt på fordon som var intressant på
            två kilometers avstånd. Denna erfarenhet hade han samlat på sig
            under sina yrkesverksamma år som polis och som trafikpolis. Bara
            genom att titta på ett fordon kunde han säga att man skulle ta
            in det för att det var något som inte stämde. Och i nio fall av
            tio hade han rätt.
          </note>
          <note>
            Det är denna kunskap med duktiga tjänstemän som gör kontroller
            på vägen som man måste ta vara på. De kan i princip lukta sig
            till om någonting inte stämmer. Denna erfarenhet bygger man naturligtvis
            upp under lång tid när man jobbar ute i fält i skarpt läge. Därför
            måste vi nu få ut människor, oavsett hur det kommer att se ut
            framöver.
          </note>
          <note>
            Anf. 98 Statsrådet MIKAEL DAMBERG (S):
          </note>
          <note>
            Fru talman! Jag tror att det är jätteviktigt att vi stärker polisorganisa
            ­ tionen och får fler erfarna och kunniga polistjänstemän som
            har kängor på sig och kan kontrollera yrkestrafiken mer.
          </note>
          <note>
            Jag tror också att det är viktigt att polisen fortsätter att
            utveckla sin tekniska förmåga, inte minst på kamerasidan med möjlighet
            att lagra och se mönster och kopplat till det underrättelsebilden.
            Många av de stora beslag som tullen har gjort i dessa sammanhang
            har också haft en koppling till underrättelsearbete, internationellt
            samarbete eller samarbete med Polismyndigheten. Det är på detta
            sätt man faktiskt kan öka beslagen över tid, veta hur denna struktur
            ser ut och hur man kommer åt den.
          </note>
          <note>
            Jag tror också att det är viktigt att komma åt det som vi inte
            har pratat om i dag, alltså de vanliga och basala kraven som gör
            det svårare för dessa internationella aktörer som finns på våra
            vägar och som inte följer våra regler. Bara det enkla kravet på
            vinterdäck ställer till det för ett antal av dessa transporter.
            Det är egentligen inte en brottsfråga. Men det är klart att om
            detta krav gör det svårare eller i alla fall mer omständligt för
            dessa oseriösa aktörer att finnas i Sverige kan vi också strypa
            en del olaglig verksamhet på vägen, vilket jag tycker är bra.
            Då ökar vi trafiksäkerheten. Det handlar återigen om sållningsprov
            av narkotika som gör att vi kan göra det mycket enklare för en
            vanlig polis att göra sitt jobb och därmed strypa konstig verksamhet.
          </note>
          <note>
            När det gäller tullens kontroller av den yrkesmässiga trafiken
            är det helt rätt att de ser att detta i större utsträckning går
            i godsflödet. Det är bra. Då har de också fått ökad teknisk förmåga
            att upptäcka detta men också mer personal.
          </note>
          <note>
            Det som är intressant är att det handlar om multikriminella.
            Ibland är det inte bara fråga om smuggling av vapen och narkotika.
            Det kan också vara smuggling av cigaretter eller livsmedel eller
            handla om momsbedrägerier. Det är därför otroligt viktigt att
            tullen kollar på den ekonomiska delen av detta, för mycket av
            pengarna kommer in via ekonomisk brottslighet som inte så sällan
            också har en koppling till godstrafik.
          </note>
          <note>
            Jag tror att det som Morell lyfter fram på slutet är otroligt
            viktigt, att det som vi nu ser är att skjutningarna ligger kvar
            på en väldigt hög nivå. Den är något lägre än förra året, men
            det kan variera över tid. När det gäller sprängningarna, som det
            hänvisades till förut, har polisen nu samlats i ett bombdatacenter
            tillsammans med andra myndigheter. Detta verkar vara ganska framgångsrikt.
            Förra året minskade sprängningarna, och i början av detta år är
            antalet sprängningar mindre än förra året. Vi har nu haft kanske
            två år i rad med sjunkande nivåer av sprängningar. Det är nämligen
            inte alla som kan hantera sprängmedel, vilket är bra. Och slår
            man ut en del av de verkstäder som tillverkar dessa bomber får
            det en större effekt. Jag tycker att detta systematiska arbete,
            att inte bara utreda brott utan se sammanhanget och leda det bakåt,
            är ett väldigt smart sätt för polisen och andra myndigheter att
            jobba.
          </note>
          <note>
            Jag noterade också det som Morell nämnde om ansvarsutkrävande.
            Vi ser att när polisen har ungefär 1 000 fler frihetsberövade
            i dag jämfört med för två år sedan och att vi har kommit längre
            upp i näringskedjan i de kriminella gängen – att fler ledargestalter
            i de kriminella gängen sitter inlåsta eller väntar på rättegångar
            – är det en försvagning av denna struktur. Den försvinner inte,
            men det är en försvagning av strukturen. Det gör det lättare för
            polisen att slå mot de individer som fortfarande finns kvar i
            dessa kriminella nätverk. Jag menar alltså att vi, trots att vi
            har stora problem med våldet, är i en offensiv fas från Polismyndigheten.
            Och vi är bara i början av den kraftsamling som nu pågår för att
            anställa fler poliser – vanliga patrullerande poliser, poliser
            på väg och fler utredare – och genom att skärpa straffen ytterligare
            och ge polisen nya metoder och verktyg. Sedan måste vi inte bara
            hantera vägtransporter utan också bryta nyrekryteringen av unga
            in i de kriminella gängen. Endast så kan vi långsiktigt se till
            att brottsligheten minskar över tid.
          </note>
          <note>
            Anf. 99 THOMAS MORELL (SD):
          </note>
          <note>
            Fru talman! Jag tackar statsrådet för svaret.
          </note>
          <note>
            Att alla inte kan hantera sprängmedel såg vi exempel på i Värnamo.
            Där gick det inte så bra.
          </note>
          <note>
            Återigen är det oerhört viktigt att vi får en väl fungerande
            kontrollverksamhet med skarp lagstiftning för att knäcka dessa
            kriminella nätverk. Det bygger på att vi får ut folk på vägen.
          </note>
          <note>
            Jag ber återigen statsrådet att ta helikoptern en bit ovanför
            markytan och titta på hur dessa strukturer fungerar.
          </note>
          <note>
            Jag har lagt fram ett förslag, och vi skriver motioner om detta
            – hur vi ska organisera kontrollverksamheten. Jag pratar med både
            gamla polischefer och gamla kollegor om hur man bäst ska komma
            åt detta och få hejd på det som pågår ute på vägarna.
          </note>
          <note>
            Det bygger till viss del på teknisk utrustning. Men det är jätteenkelt
            att byta en registreringsskylt. En del av dem som kommer in i
            landet har ett helt batteri med registreringsskyltar och tillhörande
            registreringsbevis. De byter identitet under resans gång i landet.
            Det får vi inte glömma. Men för att komma åt detta måste man ha
            vakna och duktiga kontrolltjänstemän ute på vägarna som, precis
            som min gamla handledare, i princip kan lukta sig till när det
            är fel. Då kommer vi att ha framgång i att knäcka dessa kriminella
            nätverk. Vi måste strypa deras näringstillförsel. Det är det första
            som vi måste göra. Sedan är det givetvis många andra saker som
            också måste till. Men näringstillförseln måste strypas. Det bygger
            på att man får ut kängor på vägen.
          </note>
          <note>
            Anf. 100 Statsrådet MIKAEL DAMBERG (S):
          </note>
          <note>
            Fru talman! Jag tackar Thomas Morell för ännu en debatt i detta
            ämne. Men den är viktig därför att detta är ett område som har
            varit försummat och som inte har varit reglerat tillräckligt mycket
            och där polisen inte har gjort tillräckligt mycket kontrollverksamhet.
          </note>
          <note>
            Nu ser vi en utveckling där kontrollerna ökar. Vi är inte nöjda
            med den nivå som vi är på i dag. Dessa måste fortsätta att utvecklas,
            och då behövs det fler personer som gör dem. Vi behöver också
            öka den tekniska förmå ­ gan på olika sätt. Vi behöver också ett
            internationellt samarbete, eftersom många av dessa lastbilar har
            någon kommit genom ett annat land. Vi behö ­ ver ha mer internationellt
            samarbete för att slå mot denna interna ­ tionella brottslighet,
            vilket den de facto är. Det är inte bara en förare någonstans
            som kör en lastbil, det är en del i ett mönster av en struktur
            som tjänar ganska stora pengar.
          </note>
          <note>
            Men i mitt interpellationssvar har jag också redogjort för väldigt
            många utvecklingsområden som vi nu håller på att arbeta med. Vi
            kommer att fortsätta därför att vi har bestämt oss för att skapa
            ordning och reda på svenska vägar. Det är bra för säkerheten,
            det är bra för de anställda men det är också bra för att minska
            brottsligheten.
          </note>
          <note>
            Interpellationsdebatten var härmed avslutad.
          </note>
          <note>
            § 20 Svar på interpellation 2020/21:848 om elbilar i parkeringsgarage
            och inne i städer
          </note>
          <note>
            Anf. 101 Statsrådet ANDERS YGEMAN (S):
          </note>
          <note>
            Fru talman! Alexandra Anstrell har frågat infrastrukturministern
            om han och regeringen har för avsikt att stärka kraven på hur
            de elektroniska system en och laddstationer na ska se ut , liksom
            kraven på sprinkler i parkeringshus och tunnlar som exempelvis
            Södra länken. Alexandra Anstrell har vidare frågat infrastrukturministern
            om han kommer att initiera mer forskning på området samt lyfta
            goda exempel för att ge mer kunskap för att kunna göra tydliga
            bedömningar och ge rekommendationer för vår brandsäkerhet.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Elektrifieringen av transportsektorn går snabbt. Enlig Trafikanalys
            scenarier förväntas det finnas drygt 1 miljon laddfordon 2030,
            jämfört med cirka 60 000 laddfordon 2020. Tillgången till laddinfrastruktur
            ska inte vara ett hinder för denna elektrifiering. Ett ökat utbud
            av laddinfrastruktur och därtill kopplade säkerhetsfrågor är en
            prioriterad fråga för regeringen.
          </note>
          <note>
            När det gäller installation av laddinfrastruktur berörs flera
            områden, och därmed är det flera myndigheter som tillsammans ansvarar
            för säkerheten. För att säkerställa en hög elsäkerhet ska den
            laddinfrastruktur som installeras leva upp till de krav som ställs
            på elektronisk utrustning.
          </note>
          <note>
            Elsäkerhetsverket är den myndighet som har regeringens uppdrag
            att arbeta för hög elsäkerhet och för att elektriska utrustningar
            inte ska störa varandra . Genom tillsynsarbete, deltagande i det
            internationella, europ e ­ iska och nationella standardiseringsarbetet
            samt informationsspridning ar ­ betar myndigheten aktivt med att
            förändra regelverk och krav på utförande i takt med ändrad användning
            och att ny teknik införs. Genom informa ­ tionsåtgärder arbetar
            myndigheten också proaktivt med att informera om aktörers ansvar
            och skyldigheter vid installation och användning av elek ­ tronisk
            utrustning.
          </note>
          <note>
            Boverkets byggregelverk ställer krav på byggnadsverks tekniska
            egenskaper, bland annat avseende säkerhet i händelse av brand.
            Boverket arbetar kontinuerligt med att uppdatera regelverket utifrån
            nya förutsättningar. Det kan tilläggas att Myndigheten för samhällsskydd
            och beredskap bland annat har tagit fram en vägledning för hur
            räddningstjänsten ska agera i samband med bränder i litiumjonbatterier.
          </note>
          <note>
            Det pågår med andra ord ett arbete med ständig anpassning till
            och åtgärder för en verklighet i förändring. I förändringsarbetet
            har forskning, innovation och spridning av goda exempel en viktig
            roll. Sverige ska vara ett av världens främsta forsknings- och
            innovationsländer och en framstående kunskapsnation. Inom området
            brandsäkerhet bedriver det statligt ägda bolaget Rise, Research
            Institutes of Sweden AB, brandteknisk verksamhet som är en av
            världens största i sitt slag. Rise riktar sig till de flesta branscher
            där det finns en brandrisk, och institutet arbetar aktivt med
            att ta fram nya standarder för industrin samt underlag för olika
            regelverk.
          </note>
          <note>
            Regeringen beslutade sommaren 2018 att ge Energimyndigheten i
            uppdrag att lämna stöd för bygget av elektromobilitetslabbet Swedish
            Electric Transport Laboratory, Seel, som samägs av Rise och Chalmers.
            Stödet godkändes av EU-kommissionen under 2019. I testbäddens
            tre anläggningar i Göteborg, Borås och Nykvarn kommer industri,
            institut och akademi att prova de flesta typer av teknik och säkerhetsaspekter
            som elektrifierade transporter kräver. Anläggningen i Borås kommer
            att ha fokus på säkerhet, bland annat kopplat till laddning, kortslutning
            och brandrisker. Seel beräknas vara i drift under 2023.
          </note>
          <note>
            Anf. 102 ALEXANDRA ANSTRELL (M):
          </note>
          <note>
            Fru talman! Tack för svaret, ministern!
          </note>
          <note>
            Elbilar blir allt vanligare, och fler ställer om från bilar med
            förbränningsmotorer till olika varianter av elhybrider eller rena
            elbilar. Jag tänker att det just därför behöver finnas ett tydligt
            regelverk för hur brandsäkerhetsfrågor gällande elbilar ska hanteras.
          </note>
          <note>
            Det kan till exempel handla om hur laddning ska gå till eller
            om att det ska finnas tillräckliga brandskyddsåtgärder, exempelvis
            sprinkler. Detta är särskilt viktigt i trånga miljöer, som i storstäder
            där vi har parkeringsgarage, tunnlar och stadskärnor. Den ökande
            förekomsten av elbilar och de risker som är förknippade med ett
            felaktigt handhavande av till exempel laddning gör att det är
            särskilt viktigt med ett tydligt, enhetligt och även myndighetsövergripande
            regelverk.
          </note>
          <note>
            Fru talman! Jag håller med ministern om att elektrifieringen
            av transportsektorn går snabbt, oc h därför måste man också rigga
            samhället med behövliga insatser. Där är vi inte riktigt i dag.
            Ministern pratar i sitt svar bland annat om Boverkets regelverk
            och att de kontinuerligt uppdaterar regelverket utifrån nya förutsättningar.
            Jag vet inte – mig veterligen är Boverkets regler för brandbelastning
            från 1986, och i dag ger den genomsnittliga bilen ifrån sig dubbelt
            så mycket energi. Man måste därför ställa sig frågan hur ofta
            regelverket egentligen uppdateras utifrån verkligheten.
          </note>
          <note>
            Sedan nämner ministern Elsäkerhetsverkets uppdrag att informera
            om installation och användning av elektronisk utrustning. Där
            tänker jag att det är viktigt att få reda på om det följs upp
            och i vilken dialog med Sveriges räddningstjänster det görs. Jag
            har fått informationen att många av Sveriges räddningstjänster
            exempelvis försöker framföra att de inte vill se laddning i garage,
            av säkerhetsskäl. Hur tas det med i en process?
          </note>
          <note>
            Fru talman! I till exempel Tyskland har man i flera städer till
            och med resonerat som så att det är för stor risk att parkera
            elbilar i centrum, på grund av brandrisken. Stavanger och Paris
            nämns också som exempel i debatten. Där har garage kollapsat av
            värmen och energin från elbilsbränder.
          </note>
          <note>
            Inte långt härifrån vårt vackra riksdagshus har vi Södra länken.
            En avstängning av Södra länken här i Stockholm sker ofta när det
            är stillastående köer, och det är helt och hållet en säkerhetsfråga
            eftersom det saknas sprinkler i tunneln för att kunna hantera
            bränder. Man måste kunna säkerställa att det inte är för många
            fordon i tunneln samtidigt. Det ställer naturligtvis till massor
            av problem när stadens trafik och infarter stängs av för att tunneln
            är full. Det leder till kaos. Om man till exempel behöver ta sig
            från Nacka in till stan en morgon när Södra länken är avstängd
            är det näst intill omöjligt att komma i tid till sina möten. Och
            tänk om olyckan är framme just då?
          </note>
          <note>
            Med tanke på de stora parkeringsgaragen här runt omkring blir
            jag, om det nu stämmer att Boverkets regelverk på det här området
            blev uppdaterat 1986, uppriktigt sagt orolig, fru talman. Världen
            ser nämligen lite annor ­ lunda ut i dag än vad den gjorde för
            35 år sedan, och därav min fråga: Har ministern och regeringen
            för avsikt att stärka kraven på hur de elektroniska systemen och
            laddstationerna ska se ut, liksom kraven på sprinkler i parkeringshus
            och även tunnlar – exempelvis Södra länken?
          </note>
          <note>
            Anf. 103 THOMAS MORELL (SD):
          </note>
          <note>
            Fru talman! Jag gav mig in i den här debatten eftersom vi även
            i en tidigare debatt i dag har pratat om elbilar och säkerheten
            kring dem. Det här går hand i hand med den förra debatten och
            även med den jag hade tidigare i sommar.
          </note>
          <note>
            Det går lite för fort i dag, utan att man egentligen tänker på
            konsekvenserna. Det är jättebra med elbilar, och det ska byggas
            ut när det gäller laddstolpar och möjligheten för människor att
            ha sådana – men det måste gå hand i hand med att man även löser
            säkerheten i detta. Alla som har sett de filmer som finns tillgängliga
            på Youtube vet nämligen hur de här batterierna brinner när det
            väl tar fyr.
          </note>
          <note>
            Det är också jättesvårt att släcka. Det kan ta upp till ett dygn
            att släcka en bilbrand när det gäller en elbil, och det kan förbrukas
            upp till 11 000 liter vatten för att klara det. Om man då befinner
            sig i ett trångt utrymme – det kan vara ett garage, eller det
            kan vara en tunnel – hur handskas man med det då? Här känns det
            lite grann som att alla inte riktigt är på banan och förstår hur
            snabbt en situation kan uppstå eller hur man ska handskas med
            den.
          </note>
          <note>
            Jag kan inte påstå att jag har kört så jättemycket i Stockholms
            tunnlar, men det finns väl några här som är ett par tre kilometer
            långa. Då kan man leka med tanken att det inträffar en olycka
            någonstans mitt i. Vart ska människor ta vägen när det tar fyr
            i en elbil efter en kollision som leder till en strömrusning i
            batteriet? Gaserna är nämligen giftiga. Har man löst det? Har
            man en plan för hur man ska handskas med den situationen?
          </note>
          <note>
            En gång i tiden, när jag körde på Göteborgs spårvägar, infördes
            gasbussar. Då låg tankarna på taket. De linjer där dessa bussar
            användes fick inte gå via Tingstadstunneln, av det skälet att
            katastrofen är ett faktum om det inträffar en olycka. Nu kommer
            det ut allt fler tunga fordon som är eldrivna, och de har en avsevärt
            större batterikapacitet än vad en personbil har. Uppstår det en
            brand i ett batteripack på en lastbil kan jag säga att jag inte
            vill vara i närheten. Här har man inte förberett sig för sådant
            som kan hända på laddstationer, i byggnadskonstruktioner eller
            i tunnelsystem. Vi handskas med oerhört mycket energi på en liten
            yta.
          </note>
          <note>
            En betongkonstruktion börjar rämna vid ungefär 300 grader. Då
            börjar betongkonstruktionen ge vika, och vid 500 grader krackelerar
            betongen. En elbilsbrand ligger på ungefär 1 000 grader. Då förstår
            man hur snabbt det kommer att gå när det väl händer någonting.
            Det gäller att vara förberedd, för det är bättre att förekomma
            än att förekommas.
          </note>
          <note>
            Eftersom vi kommer att få en betydande andel elektriska fordon,
            både på den tunga sidan och på den lätta sidan, måste man vara
            förberedd så att man kan handskas med en situation när den uppstår.
          </note>
          <note>
            Anf. 104 Statsrådet ANDERS YGEMAN (S):
          </note>
          <note>
            Fru talman! Det är för all del intressant att diskutera Thomas
            Morells Youtube-vanor och sprinkler i tunnelsystem, men arbetet
            i regeringen är så organiserat att den som vill diskutera detta
            får ställa en interpellation till ansvarig minister. Just denna
            diskussion har ju Anstrell tidigare i dag haft med ansvarig minister,
            nämligen Mikael Damberg, precis i denna kamma ­ re och talarstol.
          </note>
          <note>
            Jag kan konstatera att risken för brand, enligt de forskningsrön
            som finns hittills, är ungefär hälften så stor i en elbil som
            i en fossildriven bil. Alla som har sett bilbränder på Youtube
            vet ju att de kan skapa rejäl oreda.
          </note>
          <note>
            Jag vill också ge en faktaupplysning. Lagar och förordningar
            som reglerar funktionen och elsäkerheten vid laddstationer och
            laddpunkter är senast uppdaterade i elsäkerhetslagen ( 2016:732
            ) och elsäkerhetsförordningen (2017:218).
          </note>
          <note>
            Anf. 105 ALEXANDRA ANSTRELL (M):
          </note>
          <note>
            Fru talman! Upplysningsvis – så att alla här inne vet vad vi
            pratar om – handlade en av mina frågor om huruvida man kunde stärka
            kraven på bland annat parkeringshus och tunnlar och om sprinkler
            i Södra länken.
          </note>
          <note>
            Sedan var det ju det här med forskning också. Jag har frågat
            om ministern kommer att initiera mer forskning på detta område
            samt lyfta fram goda exempel för att ge mer kunskap och för att
            kunna göra tydliga bedömningar och ge rekommendationer för vår
            brandsäkerhet.
          </note>
          <note>
            Här lyfter ministern fram ett antal projekt, vilket är bra. Det
            ska bli spännande att ta del av dem när de kommer fram till oss.
            Men redan i dag måste det ju finnas en hel del erfarenheter från
            andra länder – åtminstone har jag tagit del av flera. Jag undrar
            i vilken utsträckning vi i Sverige använder oss av deras goda
            råd och forskning på detta område. Vi har ju problemet redan i
            dag – inte om flera år.
          </note>
          <note>
            Jag är nyfiken på att höra hur det resoneras kring Tysklands
            sätt att agera i vissa städer där elbilar inte ens får parkera
            inne i city.
          </note>
          <note>
            Jag är lika nyfiken på att höra hur regeringen resonerar kring
            ansvarsfrågan med elbilar och eventuella bränder i dem när de
            hamnar i parkeringsgarage eller, för den delen, i tunnlar här
            i Stockholm. Borde vi inte redan nu ha bedömningar och rekommendationer
            på plats? Jag menar alltså redan i dag – inte om några år, när
            forskningen har kommit ännu längre. Vi behöver få det kontinuerligt.
            Vi får nämligen fler och fler elbilar ute på våra vägar. Då är
            det viktigt att ha både god kunskap och god beredskap.
          </note>
          <note>
            Detta för mig in på just beredskap. Jag måste passa på att ta
            upp frågan om beredskap här i kammaren när det nu blev minister
            Ygeman som be ­ svarade min interpellation i stället för minister
            Eneroth, som jag hade ställt interpellationen till.
          </note>
          <note>
            Stockholmarnas samlade behov av el ökar kraftigt. Det handlar
            inte bara om elbilar utan kanske främst om att efterfrågan på
            el ökar då staden växer och nya bostäder behöver anslutas till
            elnätet.
          </note>
          <note>
            Jag undrar lite om beredskapen för att faktiskt kunna köra elbil
            även vid kriser och höjd beredskap. Hur ser den ut egentligen?
            Hur ser regeringens strategi ut för det? Eller får man helt enkelt
            cykla då?
          </note>
          <note>
            Kan vi i dagsläget, när elens nätkapacitet inte alls är särskilt
            robust, lita på att de bilar som regeringen i stort sett tvingar
            alla att köpa genom höjda bensin- och dieselpriser och andra sanktioner
            är möjliga att ta sig till sin gamla sjuka mormor med även om
            det uppstår kris eller krig?
          </note>
          <note>
            Fru talman! Jag ställer dessa frågor därför att jag är orolig
            för att det faktiskt kan hända hemska olyckor för oss som bor
            här och för att vår räddningstjänst eller blåljuspersonal blir
            utsatt för farliga gaser eller annat samt för att man inte är
            tillräckligt rustad för detta. Det räcker inte att säga att vi
            inte har sett det här komma eller att vi har varit för naiva.
            Det håller inte.
          </note>
          <note>
            Regeringen har ju mål om att elektrifiera det mesta, vilket kommer
            att leda till en dramatisk ökning av antalet elbilar. Då måste
            det säkerställas att landet är rustat för konsekvenserna av detta.
            Är vi där i dag? Jag tror faktiskt inte det.
          </note>
          <note>
            När det brinner i ett garage där det finns elfordon skiljer sig
            riskerna ganska mycket åt mellan brand i bensinbilar respektive
            dieselbilar. Något som särskilt uppmärksammats är att det blir
            en så kallad termisk rusning i batterierna som kan göra att det
            bildas väldigt giftiga gaser och att det krävs väldigt mycket
            vatten. Borde vi då inte ha haft rätt planering förr och inte
            senare?
          </note>
          <note>
            Anf. 106 THOMAS MORELL (SD):
          </note>
          <note>
            Fru talman! Det handlar om säkerheten för våra medborgare – för
            dem som nyttjar denna typ av fordon eller som bor i fastigheter
            där det kan finnas elfordon stående på laddning. Man kan inte
            ha en nonchalant attityd till de problem och säkerhetsrisker som
            finns.
          </note>
          <note>
            Elbilar brinner i mindre utsträckning än vad fossildrivna bilar
            gör. Det är sant; det visar forskningen, i varje fall i dagsläget.
            Det betyder dock inte att vi kan luta oss tillbaka, utan när en
            brand uppstår måste vi vara förberedda på hur vi ska hantera den.
            Vi måste också ha förberett så att alla risker för bränder är
            minimerade så långt det någonsin är möjligt.
          </note>
          <note>
            En brand i ett batteri uppstår i regel av något av två skäl.
            Det ena är att batteriet utsätts för mekanisk påverkan, alltså
            att bilen kör emot någonting som skadar batteripacket. Då kan
            man få en strömrusning i batteriet. Det andra är att det uppstår
            ett fel under laddningen och att man därmed får en strömrusning.
            Både situationerna får dramatiska konsekvenser eftersom man får
            en brand med mycket giftiga gaser och en oerhört hög förbränningstemperatur.
          </note>
          <note>
            Då kan man inte rycka på axlarna och vara nonchalant i riksdagens
            talarstol. Då måste man ta det på yttersta allvar och se till
            att samhället är förberett i alla tänkbara delar, så att vi undviker
            olyckor där människor kan skadas eller till och med dö.
          </note>
          <note>
            Anf. 107 Statsrådet ANDERS YGEMAN (S):
          </note>
          <note>
            Fru talman! Thomas Morell insinuerar att jag inte skulle ta det
            här på allvar eller att jag skulle vara nonchalant. Tvärtom –
            som jag gav uttryck för i mitt interpellationssvar, som Thomas
            Morell säkert lyssnade på, är det ju tre år sedan vi tog initiativ
            till ett speciellt forskningscentrum för detta. Det gjorde vi
            just för att kunna följa utvecklingen och för att kunna förebygga.
          </note>
          <note>
            Vi har ett antal myndigheter som har ansvar och som gör relevanta
            insatser på det här området: Boverket, Myndigheten för samhällsskydd
            och beredskap och Energimyndigheten. Detta gav jag också uttryck
            för i mitt interpellationssvar.
          </note>
          <note>
            Det är ju inte så att regeringen kommer på att elbilar börjar
            brinna för att Thomas Morell har tittat på filmer på Youtube,
            utan det här är ett arbete som ständigt pågår på våra myndigheter.
          </note>
          <note>
            Anstrell frågade mig om vi tänker förbjuda elbilar i städernas
            kärnor, som man har gjort i en eller två tyska städer. Svaret
            på den frågan är nej. Vi kommer att få se att en betydligt större
            del av vår mobilitet är elektrisk. Detta kommer att ge en del
            nya utmaningar, men det kommer också att ge en del nya möjligheter.
            Så ser det ut när samhället utvecklas.
          </note>
          <note>
            Jag har fullt förtroende för att de initiativ som regeringen
            har tagit och det arbete som myndigheterna gör på detta område
            är till fyllest.
          </note>
          <note>
            Anf. 108 ALEXANDRA ANSTRELL (M):
          </note>
          <note>
            Fru talman! Ibland händer det att även jag ser på Youtube. Jag
            fick åtminstone en film visad för mig av en brandman som jobbar
            med elbilsbränder. Filmen visade hur det kan se ut när en Tesla
            brinner. Det var en Tesla som i våras kraschade mot ett träd i
            Houston och fattade eld. Två män dog, beklagligen, och räddningstjänsten
            fick använda ungefär 120 000 liter vatten för att släcka elbilsbranden.
            Den pågick i väldigt många timmar eftersom batteriet hela tiden
            återantände.
          </note>
          <note>
            Det finns runt 7 000 små batterier i en Tesla, har jag fått lära
            mig. De är ungefär lika stora som en hagelpatron, och de sköts
            iväg överallt. Det såg ut att vara ett riktigt hemskt arbete,
            och det krävdes en heroisk insats av räddningstjänsten för att
            släcka det hela.
          </note>
          <note>
            Av den anledningen har jag valt att lyfta fram de här frågorna
            här i Sveriges riksdag. Jag är orolig att detta ska kunna hända
            här. Vad har vi då för beredskap? Har vi beredskap för att kunna
            ta hand om det här? Finns det några planer? Har ministern och
            regeringen för avsikt att stärka kraven här i Sverige på laddsystemen,
            laddstationerna och de elektroniska systemen och på sprinkler
            i tunnlar? Det krävs ju enorma mängder vatten för att kyla ned
            brinnande batterier.
          </note>
          <note>
            Fru talman! Jag upplever faktiskt inte att jag får några svar
            från ministern. Ministern har mer intresse av att raljera över
            andra ledamöters inlägg än att svara på frågorna. Men jag tänker
            avslutningsvis försöka få svar på min fråga. Har ministern och
            regeringen för avsikt att stärka kraven på system, laddstationer
            och sprinkler?
          </note>
          <note>
            Anf. 109 Statsrådet ANDERS YGEMAN (S):
          </note>
          <note>
            Fru talman! Ja, i den mån de relevanta myndigheterna anser att
            det finns ett sådant behov kommer regeringen att stärka de regler,
            krav och anvisningar som behövs för att det ska vara säkert att
            köra elbil oavsett i vilken miljö man kör eller laddar den i.
          </note>
          <note>
            Interpellationsdebatten var härmed avslutad.
          </note>
          <note>
            § 21 Svar på interpellation 2020/21:851 om elförsörjning i Uppsala
            län
          </note>
          <note>
            Anf. 110 Statsrådet ANDERS YGEMAN (S):
          </note>
          <note>
            Fru talman! Mikael Oscarsson har frågat mig om regeringen kommer
            att verka för att landets fjärde största stad, Uppsala, säkerställs
            tillräcklig reservkapacitet genom att i ägardialogen verka för
            att Vattenfall även framgent ska tillhandahålla lokal kraftvärmeproduktion.
          </note>
          <note>
            Riksdagen har beslutat att Vattenfall AB affärsmässigt ska bedriva
            energiverksamhet så att bolaget är ett av de bolag som leder utvecklingen
            mot en miljömässigt hållbar energiproduktion. Bolagen med statligt
            ägande lyder liksom övriga svenska aktiebolag under aktiebolagslagen
            (2005:551), och det är styrelsen som har ansvar för hur bolaget
            organiseras och förvaltas utifrån bolagets bästa. Det är bolaget
            som bestämmer vilka produktionsanläggningar som bolaget ska driva.
          </note>
          <note>
            Angående arbetet med att utveckla det nationella stamnätet arbetar
            Svenska kraftnät generellt med olika åtgärder som successivt kommer
            att förbättra överföringsförmågan där det behövs. Ett konkret
            exempel i detta sammanhang är att Svenska kraftnät under hösten
            2020 identifierat lösningar som kommer att kunna förse Uppsala
            med önskad kapacitet från regionnätsföretagen i området redan
            år 2024 , vilket uppges vara hela sex år tidigare än planerat.
            Det är i sammanhanget förstås mycket glädjande.
          </note>
          <note>
            Anf. 111 MIKAEL OSCARSSON (KD):
          </note>
          <note>
            Fru talman! Som statsrådet säger är det positivt att Svenska
            kraftnät nu identifierat trimningsåtgärder för att komma till
            rätta med den akuta situa ­ tionen i Uppsala till 2024. Det gör
            att man förhoppningsvis slipper elransonering under kalla vintrar
            med befintlig elförbrukning. Vad statsrådet dock missar är att
            dagens effektbrist redan till viss del har bromsat utveck ­ lingen
            i Uppsala län. Vi ser hur vissa företagsetableringar riskerar
            att utebli och hur klimatomställningen försenas. Det råder osäkerhet
            kring hur man kan bygga upp nya stadsdelar enligt plan. Detta
            beror på dagens effektbrist.
          </note>
          <note>
            Löser sig då allt till 2024, som statsrådet svarar? Det enkla
            svaret på den frågan är nej. Med tillskottet 2024 bedöms läget
            inte längre vara akut för att klara dagens situation, men statsrådet
            missar utvecklingen, med klimatomställningen, företagsetableringarna
            och bostadsbyggandet. Ska Uppsala län klara att ställa om transportsektorn
            med dess tunga transporter räcker inte kapaciteten till. Lägg
            därtill, fru talman, de 33 000 nya bostäderna enligt fyrspårsavtalet
            mellan regeringen och länets kommuner samt företagsetableringar
            och klimatomställningens krav på elektrifiering. Då ser man att
            statsrådets ekvation inte går ihop.
          </note>
          <note>
            Uppsala läns kommuner – och regionen – har höga ambitioner för
            att ställa om sin verksamhet i syfte att bland annat leva upp
            till Parisavtalet. Exempelvis har Region Uppsala haft som målsättning
            att vara helt klimatneutral i transporter och kollektivtrafik
            till 2020. Detta klarade man inte av på grund av effektbristen.
            Avsikten har varit att bland annat införa 60 klimatneutrala elbussar
            i Uppsala. Nu har man fått effekt för 12, under förutsättning
            att man ransonerar elen och lovar att bara ladda bussarna på natten.
            Om man, fru talman, råkar ladda en buss dagtid riskerar man att
            få betala vite. Orsaken är att basal infrastruktur inte fungerar.
            Jag vill gärna ha en kommentar från statsrådet om den saken.
          </note>
          <note>
            Faktum är att utvecklingen i den här frågan har backat under
            den här regeringens styre. Vi ser hur den lokala kraftvärmeproduktionen
            avvecklas som en konsekvens av regeringens politik. I realiteten
            är läget således sämre. Att staten genom Vattenfall och regeringen
            inte ser nödvändigheten i att utifrån ett krisberedskapsperspektiv
            säkerställa lokal kraftvärmeproduktion i landets fjärde största
            stad är anmärkningsvärt, tycker jag.
          </note>
          <note>
            Dessutom har säkerhetsläget i vårt närområde försämrats under
            de senaste åren, och tyvärr ser det ut så framöver. Att då på
            enbart affärsmässiga grunder låta Vattenfall avveckla kraftvärmeproduktion
            i Sveriges fjärde största stad tycker jag är en kortsiktig och
            oklok politik som till dels förvärrar effektproblemen för länet.
            Med tanke på att vi står i begrepp att återuppbygga det civila
            försvaret och vår krisberedskap samt det försämrade säkerhetsläget
            är detta problematiskt, tycker jag.
          </note>
          <note>
            Jag vill gärna höra statsrådets kommentarer till dessa frågor.
          </note>
          <note>
            Anf. 112 Statsrådet ANDERS YGEMAN (S):
          </note>
          <note>
            Fru talman! Det var lite oklart vilka som var Mikael Oscarssons
            frågor, men jag ska försöka besvara dem jag uppfattade, så får
            vi se.
          </note>
          <note>
            För det första ska Uppsala få den el som Uppsala kräver. Uppsala
            ska kunna expandera. Kapaciteten kommer att byggas ut i takt med
            att nya ansökningar inkommer, om de är reella. Som Mikael Oscarsson
            säkert vet förekommer det att företag ansöker om el i landets
            alla regioner men bara använder el i en av dem. Det går alltså
            inte att bara addera ansökningar, utan det måste vara en reell
            bild. Men naturligtvis kommer då Svenska kraftnät att bygga ut
            kapaciteten utifrån det behov som finns. Det är kärnuppgiften
            för Svenska kraftnät och för regionnätsägaren, Vattenfall.
          </note>
          <note>
            För det andra: Vilka tariffer man väljer att teckna avtal om
            för kollektivtrafiken i Uppsala får nog diskuteras med Vattenfall.
            Jag har inte närmare detaljkännedom och ska väl inte heller lägga
            mig i de prismodeller som man väljer. Jag kan bara konstatera
            att det i så fall är en tariff och en prismodell för bussarna
            som man valt själv.
          </note>
          <note>
            För det tredje tycker Mikael Oscarsson att regeringen borde ålägga
            Vattenfall att göra si eller så. I så fall måste Mikael Oscarsson
            ändra aktiebolagslagen. Några sådana initiativ har Mikael Oscarsson
            såvitt jag vet inte tagit.
          </note>
          <note>
            Anf. 113 MAGNUS OSCARSSON (KD):
          </note>
          <note>
            Fru talman! Som framgår av min interpellation är det inte bara
            jag som undrar om regeringen kommer att verka för att Uppsala
            säkerställs tillräcklig reservkapacitet genom att i ägardialogen
            verka för att Vattenfall även framgent ska tillhandahålla lokal
            kraftvärmeproduktion. Statsrådet har, som statsrådet säkert känner
            till, återkommande blivit uppvaktad av företrädare för Uppsala
            län: landshövdingen, kommunstyrelsens ordförande, regionrådet
            och handelskammaren.
          </note>
          <note>
            Faktum är att den här interpellationen innehåller mer eller mindre
            exakt samma fråga som de här företrädarna framförde i en skrivelse
            till statsrådet och regeringen för ett år sedan, förra hösten.
            Det var en skrivelse där centrala aktörer från Uppsala, som är
            landets fjärde största stad, uppmanar regeringen att vidta åtgärder
            med anledning av att krisberedskapen brister, klimatomställningen
            försenas, bostadsplaner läggs på hyllan och företags ­ etableringar
            uteblir på grund av effektbrist med elransonering som följd.
          </note>
          <note>
            Jag pratade exempelvis med handelskammaren i går. Man hade fortfarande
            inte fått något svar från statsrådet. Då undrar jag: Vad beror
            det på att man inte har fått svar? Är det för att regeringen och
            statsrådet inte har något svar, eller beror det på att det har
            kommit bort bland alla papper? Det var i alla fall en fråga som
            fanns där. Man undrade varför statsrådet inte har svarat. Om det
            beror på ett förbiseende vore det intressant att höra det, och
            om det beror på att man inte ser problemet vore det också intressant
            att höra.
          </note>
          <note>
            Det viktiga är att om vi ska klara klimatomställningen och Sverige
            samtidigt ska kunna fortsätta att vara ett välfärdsland behöver
            vi säkerställa en basal infrastruktur på ett robust och säkert
            sätt. Det är det som jag för fram. Jag ger statsrådet möjlighet
            att svara på detta.
          </note>
          <note>
            Anf. 114 Statsrådet ANDERS YGEMAN (S):
          </note>
          <note>
            Fru talman! Där är Mikael Oscarsson och jag helt överens. Det
            sa jag i mitt första svar, och det sa jag i mitt andra svar. Uppsala
            ska ha den effekt som krävs för att Uppsala ska kunna utvecklas.
          </note>
          <note>
            Det är skälet till att vi har fördubblat investeringarna i stamnätet
            jämfört med den tid då Kristdemokraterna satt i regeringen. Det
            är skälet till att vi nu tredubblar investeringarna i stamnätet
            jämfört med den tid då Kristdemokraterna satt i regeringsställning.
            Det hade naturligtvis varit fördelaktigt om man tidigare hade
            kunnat åtgärda det här, men nu gör vi det.
          </note>
          <note>
            Ett resultat av den dialog vi har haft med Uppsalas näringsliv,
            landshövding, kommun med flera kan vi nu se. Det är att vi snabbar
            på investeringarna med sex år i förtid. Det borde Mikael Oscarsson
            glädjas åt. Det gör inte Mikael Oscarsson. I stället säger han:
            Det kommer att komma flera nya som vill ha hjälp. Jättebra i så
            fall, säger jag. Jag tror att Mikael Oscarsson liksom jag gläds
            om Uppsala expanderar, om fler företag vill etablera sig i Uppsala,
            om fler jobb kan skapas i Uppsala och om Uppsala län fortsätter
            att gå före i klimatomställningen.
          </note>
          <note>
            Däremot har ju Mikael Oscarsson varit med och röstat om aktiebolagslagen
            här i kammaren, som förhindrar mig att vidta just den åtgärd som
            Mikael Oscarsson föreslår i interpellationen.
          </note>
          <note>
            Men de andra åtgärder som krävs för att Uppsalaborna ska ha en
            god och säker tillgång till el till konkurrenskraftiga priser
            kommer regeringen att vidta, och vi samarbetar gärna med Kristdemokraterna
            om dessa åtgär ­ der. Vi hade ett sådant organiserat samarbete,
            som Kristdemokraterna val ­ de att lämna.
          </note>
          <note>
            Anf. 115 MIKAEL OSCARSSON (KD):
          </note>
          <note>
            Fru talman! Det låter bra att statsrådet har inställningen att
            det här ska ordnas. Men det som företrädarna har skrivit brev
            om är ett reellt problem och reell verklighet.
          </note>
          <note>
            Det har sin grund i den kraftturbin på 120 megawatt som avvecklas
            i år och nästa år och som sedan 1973 har varit en väldigt viktig
            del. Beslutet fattades i och med den ökade beskattning som kom
            men ändrades sedan igen. Men beslutet orsakade ändå tillräckligt
            med skada när det fattades.
          </note>
          <note>
            Vad jag för fram är att det finns möjlighet att föra en ägardialog
            med Vattenfall för att kunna hitta vägar att tillhandahålla lokal
            kraftvärmeproduktion. Det var en fråga.
          </note>
          <note>
            Jag hade också en konkret fråga. Vet statsrådet varför det inte
            har kommit något svar på brevet? Det kan ju vara någonting för
            statsrådet att se efter när han går tillbaka till sitt departement
            – vad det beror på att det här brevet och skrivelsen inte har
            fått något svar. Det kanske finns en naturlig förklaring till
            det. Men man vill gärna ha ett svar, och jag tror att det är ett
            viktigt medskick att det krävs aktiv handling.
          </note>
          <note>
            Det är bra med de positiva utfästelserna; dem välkomnar jag.
            Men det är viktigt med ett svar till Uppsala sett till stadsbebyggelsen,
            elektrifieringen och lokaliseringen. Annars infinner sig en osäkerhet,
            och det är det som är ett bekymmer när man vill få etableringar.
          </note>
          <note>
            I´m sorry to say, men frågetecknen finns fortfarande trots de
            fina orden från statsrådet Anders Ygeman.
          </note>
          <note>
            Anf. 116 Statsrådet ANDERS YGEMAN (S):
          </note>
          <note>
            Fru talman! Jag ska först säga något om brevet, för jag missade
            att svara på den frågan i mitt förra inlägg.
          </note>
          <note>
            Naturligtvis ska de som skriver brev till Infrastrukturdepartementet
            och energiministern få svar på sina brev. Om det är så att Handelskammaren
            i Uppsala har skrivit och inte fått svar kan jag inte svara på
            varför, för det har jag inte kännedom om. Men jag lovar att om
            det är några som inte har fått svar ska de få svar.
          </note>
          <note>
            Jag kan bara hålla med om att det vore olyckligt om det råder
            osäkerhet. En sådan osäkerhet är den politiska osäkerheten. Därför
            var det så bra för Sverige, för företagarna i Uppsala och för
            svenskt näringsliv att vi hade en energiöverenskommelse där vi
            var överens över blockgränserna och kunde skapa trygghet. Det
            gav otroligt stora investeringar i svensk energiproduktion – de
            största på många, många år.
          </note>
          <note>
            Tyvärr valde Kristdemokraterna att lämna denna uppgörelse och
            skapa mer osäkerhet kring svensk energipolitik. Det skapade osäkerhet
            om förutsättningarna för att investera i ny elproduktion. Jag
            beklagar det, och jag hoppas att Kristdemokraterna är beredda
            att tänka om och lägga de partitaktiska övervägandena lite åt
            sidan och sätta landets främsta i första rummet. Det kommer att
            leda till att Sverige kan ta en än starkare roll i omställningen
            och klimatarbetet i framtiden.
          </note>
          <note>
            Interpellationsdebatten var härmed avslutad.
          </note>
          <note>
            § 22 Svar på interpellation 2020/21:857 om andelen manlig personal
            i förskolan
          </note>
          <note>
            Anf. 117 Utbildningsminister ANNA EKSTRÖM (S):
          </note>
          <note>
            Fru talman! Michael Rubbestad har frågat mig vilka konkreta åtgärder
            jag avser att vidta för att öka andelen manlig personal i den
            svenska förskolans värld.
          </note>
          <note>
            Förskolan spelar en viktig roll för barns allsidiga utveckling,
            och den bidrar till att skapa likvärdiga förutsättningar inför
            skolstarten. Utbildning ­ en i förskolan ska vara rolig, trygg
            och lärorik för alla barn. Enligt skol ­ lagen är det förskollärare
            som ansvarar för undervisningen i förskolan. Förskollärarnas kompetens
            och särskilda ansvar är mycket viktigt för att garantera en likvärdig
            förskola av hög kvalitet.
          </note>
          <note>
            Det är viktigt att förskolläraryrket, barnskötaryrket och förskolan
            som arbetsplats är tillgänglig för alla personer oavsett kön,
            inte minst för att en del i förskolans uppdrag handlar om att
            motverka könsmönster som begränsar barnens utveckling och val.
            Hur barn blir bemötta och vilka krav och förväntningar som ställs
            på dem bidrar till att forma deras uppfattning ­ ar om vad som
            är kvinnligt och manligt. Det är därför av största vikt att barn
            i förskolan får erfara att män och kvinnor, pojkar och flickor,
            kan arbeta i alla yrkeskategorier.
          </note>
          <note>
            Könsfördelningen bland personalen som arbetar inom förskolan
            är, som Michael Rubbestad belyser, ojämn. Andelen män som arbetar
            i förskolan har visserligen ökat något över tid, men från låga
            nivåer. År 2006 var andelen män 2,4 procent i kommunala förskolor
            och 4,5 procent i de fristående förskolorna. År 2020 var andelen
            män 4 procent i kommunala förskolor och 5,7 procent i fristående
            förskolor.
          </note>
          <note>
            Av de studenter som antogs till förskollärarprogrammen under
            perio ­ den mellan läsåren 2011/12 och 2019/20 var mellan 6 och
            8 procent män. För de män och kvinnor som arbetar i förskolan
            men som inte har nått en förskollärarexamen finns det möjlighet
            att komplettera sina tidigare studier och nå en examen genom vidareutbildning
            av lärare, VAL. Andelen manliga elever som tog examen på gymnasieskolans
            barn- och fritidsprogram, där barnskötarutbildning ges, har ökat
            från 24 procent 2010 till 36 procent 2020.
          </note>
          <note>
            Regeringen s arbet e har som mål att alla barn och elever ska
            få möta kunniga och kompetenta lärare och förskollärare oavsett
            var i landet de bor. Det är så vi lägger grunden för en jämlik
            kunskapsskola och ett starkt samhälle. Åtgärder för att öka andelen
            män i förskolan handlar om ett långsiktigt arbete som behöver
            ske på olika samhällsnivåer.
          </note>
          <note>
            Regeringen har satsat på förskolan, gjort insatser för att stärka
            det pedagogiska ledarskapet och påbörjat arbetet med att inrätta
            ett professionsprogram för förskollärare, lärare och rektorer.
            Programmet ska skapa en nationell struktur för kompetensutveckling
            med syfte att utveckla skolprofessionerna för att på så sätt främja
            skolutveckling, stärka professionernas attraktionskraft och skapa
            förutsättningar för högre kunskapsresultat och måluppfyllelse.
          </note>
          <note>
            Som utbildningsminister kommer jag att fortsätta att arbeta för
            att förskolläraryrket och barnskötaryrket är yrken för såväl män
            som kvinnor.
          </note>
          <note>
            Anf. 118 MICHAEL RUBBESTAD (SD):
          </note>
          <note>
            Fru talman! Tack, utbildningsministern, för svaret!
          </note>
          <note>
            Statistiken och faktaunderlaget talar sitt tydliga språk. Det
            är 4 procent män i de kommunala förskolorna och strax under 6
            procent i de fristående förskolorna, och endast 130 män tar årligen
            förskollärarexamen.
          </note>
          <note>
            Utbildningsministern återkommer i sitt svar till det aktiva arbetet
            kring att öka yrkets attraktivitet, det pedagogiska ledarskapet,
            vidareutbildning och professionsprogram. Det är bra. Vi är överens
            i stora drag, och jag menar därmed att den delen av diskussionen
            således kan läggas åt sidan.
          </note>
          <note>
            Vad jag däremot inte fått svar på är det som min interpellation
            de facto handlar om. Min interpellation består av åtta textstycken.
            I det första styck ­ et nämner jag precis samma procentsatser
            och samma fakta som ministern lyfter i sitt svar. I de övriga
            sju styckena lyfter jag den rådande situationen med mäns rädsla
            för att arbeta inom förskolan på grund av den så kallade pedofildebatten.
            Men det nämns inte i ministerns svar alls, trots att det är det
            som min interpellation egentligen handlar om.
          </note>
          <note>
            Fru talman! Jag avser därför upprepa delar av den text jag skrev
            i min ursprungliga interpellation:
          </note>
          <note>
            Till utbildningsminister Anna Ekström. Flera män som intervjuats
            av olika forskare och reportrar beskriver baksidorna med att vara
            man i för ­ skolan. Det jobbigaste som männen lyfter fram är att
            förhålla sig till att bli betraktad som en presumtiv pedofil och
            att behöva hantera den rädsla, ilska och risk som det för med
            sig. I mitten av 1990-talet svepte en våg av polis ­ anmälningar
            in mot anställda män i förskolan. Tonläget var så högt att det
            till och med ifrågasattes ifall män borde få arbeta i förskolan
            över huvud taget.
          </note>
          <note>
            Resultatet blev att andelen män i förskolan sjönk från 3,1 procent
            i början av 1990-talet till som lägst 1,9 procent 1998. Sedan
            dess har andelen män åter kommit upp till samma nivå som tidigare,
            det vill säga cirka 4 procent. Men rädslan för pedofili i förskolan
            har dock hela tiden funnits där och har då och då flammat upp
            i debatten.
          </note>
          <note>
            Männen i Skolverkets studier säger att de försöker att inte låta
            sig på ­ verkas av pedofildebatten när det gäller relationen till
            barnen på deras ar ­ betsplatser, men flera av männen förklarar
            att oron sätter sig i bakhuvudet. Rapporterna berättar hur många
            av männen bygger upp ett säkerhetstänk kring hur de ska agera
            mot barn, föräldrar och kollegor för att undvika misstankar. En
            del män undviker att ha barnen i knät, att delta i barn ­ massage
            eller att ligga intill något barn vid vilan. De vill ha dörrar
            öppna när de ska hjälpa ett barn på toaletten eller byta blöja.
          </note>
          <note>
            En del män nekar i perioder till att utföra olika arbetsuppgifter
            om de tror att det kan misstolkas. Om en anmälan uppmärksammas
            i medierna skapar det ytterligare rädsla. Vissa män uttrycker
            oro över att en anmälan från en förälder, som kan vara ogrundad,
            riskerar att slå sönder hela deras yrkesliv och privatliv i en
            handvändning. För även om anmälningarna läggs ned är det svårt
            att rentvå sig från misstankarna. De nedlagda anmälningarna väcker
            sällan medialt intresse. Däremot lever hatet ofta sitt eget liv
            när anmälda män får sin identitet röjd på öppna forum på internet.
          </note>
          <note>
            Där slutar texten i min interpellation. Det var med anledning
            av detta som jag ställde frågan till utbildningsministern, och
            det är lite svårt för mig att förstå hur man kunde missa att det
            var det som var interpellationens egentliga frågeställning.
          </note>
          <note>
            Fru talman! Min reviderade fråga till utbildningsministern blir:
            Vilka konkreta åtgärder avser ministern att vidta för att säkerställa
            att specifikt män ska våga arbeta inom förskolan utan att behöva
            oroa sig för att ses som presumtiva pedofiler?
          </note>
          <note>
            Anf. 119 Utbildningsminister ANNA EKSTRÖM (S):
          </note>
          <note>
            Fru talman! Tack för uppläsningen ur interpellationen, Michael
            Rubbe ­ stad! Ett gott råd till ledamoten är att om man vill att
            särskilda frågor ska besvaras är det klokt att skriva frågorna
            på det sättet redan i interpellatio ­ nen.
          </note>
          <note>
            Jag var väldigt intresserad när jag lyssnade på uppläsningen.
            Jag kan ha fel, men jag skulle tro att många av sifferuppgifterna
            är hämtade ur en utredning som jag gjorde när Lena Hallengren
            faktiskt var förskoleminis ­ ter. Jag tyckte också att jag kände
            igen en hel del från skolverksrapporten som sannolikt också är
            framtagen under min tid som chef för Skolverket.
          </note>
          <note>
            Det här är frågor som jag har arbetat mycket länge med, och jag
            är fullt medveten om de avsevärda problem som pedofilrykten innebär
            för män som arbetar i förskolan. Jag är också väldigt medveten
            om hur viktigt det är att vi i samhället står upp bakom manliga
            förskollärare och män som arbetar i förskolan. Att de utsätts
            för misstankar bara på grund av sitt kön är inte acceptabelt.
          </note>
          <note>
            Samtidigt vet vi att det är viktigt att många män arbetar i och
            känner sig välkomna i förskolan. Jag kan ange ett stort antal
            argument för varför det är så. Ett har Michael Rubbestad nog själv
            bidragit med: Ju fler män som arbetar i förskolan, desto mindre
            blir de män som arbetar där utsatta och nästan sedda som exotiska
            inslag i verksamheten.
          </note>
          <note>
            I själva verket, fru talman, är en av erfarenheterna som finns
            av ett aktivt arbete för att främja att det blir fler män i förskolan
            att det är viktigt att se till att männen inte lämnas ensamma,
            alltså att man inte så att säga portionerar ut en man per förskola.
            Det är faktiskt en erfarenhet som männen i förskolan delar med
            den kvinnorörelse som jag bekänner mig till: Det är klokt att
            på arbetsplatserna se till att ha ett sammanhang där man arbetar
            och inte lämnas helt ensam och som en annorlunda varelse.
          </note>
          <note>
            I mina många samtal med manliga förskollärare och manliga barnskötare
            lyfter de hela tiden fram en sak: De vill inte ses som annorlunda.
            De vill inte ses som speciella, exotiska personer som finns där
            som represen ­ tanter för det manliga könet. De vill, fru talman,
            ses som professionella yrkesmänniskor som utför ett arbete. Därav
            tycker jag att mitt svar faktiskt fortfarande fungerar. De åtgärder
            vi kan vidta för att säkerställa att män söker sig till förskolan
            är åtgärder som handlar om att lyfta fram män som professionella
            yrkesutövare och inte som representanter för ett manssläkte.
          </note>
          <note>
            Jag vill tacka Michael Rubbestad för att han lyfter de här viktiga
            frågorna. Men jag håller fast vid att det som sägs i mitt svar
            är relevant. Vi behöver se till att männen i förskolan ses som
            professionella yrkesutövare och inte som bara män.
          </note>
          <note>
            Anf. 120 MICHAEL RUBBESTAD (SD):
          </note>
          <note>
            Fru talman! Bortsett från att jag kanske inte håller med om att
            de åtgärder som lyfts fram är tillräckliga var detta ändå tre
            minuter som Anna Ekström ägnade åt att lyfta fram sin syn på det
            hela – och vi är helt överens. Det gläder mig verkligen att vi
            ser på den här situationen på exakt samma sätt. Vi har exakt samma
            syn på att män inte ska ses som något exotiskt och på vikten av
            män i förskolan. Jag vill vara tydlig med att det gläder mig att
            vi har precis samma inställning här.
          </note>
          <note>
            Nyligen debatterade riksdagen det betänkande som kom att heta
            Vissa insatser för ökad l ärarkompetens . I det betänkandet fanns
            förslaget om att utdrag ur belastningsregistret framgent endast
            ska visas upp i samband med en intervju i stället för att lämnas
            in och arkiveras. Ett konkret och tydligt underlag i arkivet byts
            ut mot en kryssruta om att det man sett var klanderfritt. Som
            kontrast till detta kan nämnas att familjehem ofta behöver lämna
            in årliga utdrag från belastningsregistret i oöppnade kuvert för
            att det ska kunna säkerställas att ingen manipulation har förekommit.
          </note>
          <note>
            Vi kan ta några hypotetiska exempel.
          </note>
          <note>
            En person befinner sig på en intervju, och mottagaren tittar
            som hastigast på registerutdraget och gör ett kryss i rutan men
            har inte noggrant kontrollerat och missar kanske något som stod
            där. Eftersom underlaget inte arkiveras saknas helt möjligheten
            att titta noggrannare i efterhand och göra en senare kontroll.
            Det är mänskligt att fela – sådant kan hända.
          </note>
          <note>
            Ett annat exempel är den lilla kommunen där alla känner alla
            och personen som söker jobb säger att han har glömt sitt utdrag.
            Mottagaren, som av en händelse känner denna person sedan innan,
            sätter ett kryss i rutan trots allt, eftersom han är bekant och
            pålitlig.
          </note>
          <note>
            Detta kommer såklart inte att ske i någon större utsträckning,
            men av alla de tusentals intervjuer som görs räcker det med att
            en enda person slinker igenom det här systemet. Om ett enda barn
            far illa på grund av bristande kontroller är det såklart ett barn
            för mycket. Jag är övertygad om att vi är överens om det. Om ett
            eller flera barn drabbas krossar det deras liv. Men det kommer
            även att få konsekvensen att pedofildebatten och debatten om män
            i förskolan ges nytt liv, och det kommer att drabba alla män,
            som återigen kommer att ses som presumtiva pedofiler.
          </note>
          <note>
            Frågor kommer att ställas, och man kan inte längre svara att
            ett klanderfritt utdrag finns arkiverat, utan det finns bara ett
            kryss i ett protokoll från en tjänsteman som kanske inte ens är
            anställd i kommunen längre när frågan kommer upp.
          </note>
          <note>
            Faktum är att frågan redan har börjat lyftas. På öppna forum
            på internet har män som arbetar i förskolan redan vittnat om att
            frågor och kommentarer har kommit, exempelvis: Ja, Anders, tur
            att du anställdes innan de här nya reglerna om att man inte behöver
            lämna utdrag kommer på plats – dig har vi ju i alla fall koll
            på! Kommentaren följdes av ett obekvämt skratt.
          </note>
          <note>
            Fru talman! Hur tror vi att Anders egentligen mår när han får
            den frågan? Och hur tror vi att hans framtida kollega mår när
            han anställs om ett par år och inte behöver lämna utdrag och kommentarerna
            från vårdnadshavarna börja komma? Vilka säkerhetsåtgärder ska
            han behöva vidta för att säkerställa att ingen ska misstänka just
            honom?
          </note>
          <note>
            Sverigedemokraterna anser i likhet med Skolverket att ett inlämnat
            registerutdrag är av mycket stor vikt för skolans säkerhetsarbete
            och att barnperspektivet väger absolut tyngst i den här frågan.
          </note>
          <note>
            Ingen kan bortse från den mänskliga faktorn och att den öppnar
            upp för fusk och personliga bedömningar i en fråga som kan få
            helt avgörande betydelse för det enskilda barnets väl och ve.
            Det måste naturligtvis finnas en väldokumenterad historik för
            uppföljning om någon oegentlighet upp ­ står och för att minimera
            den misstänksamhet som redan finns mot den manliga personalen.
          </note>
          <note>
            Tyvärr vann förslaget riksdagens bifall, och jag är rädd att
            det kan leda till att andelen manlig personal i förskolan kommer
            att rasa från 4 procent till kanske 0 procent.
          </note>
          <note>
            Anf. 121 Utbildningsminister ANNA EKSTRÖM (S):
          </note>
          <note>
            Fru talman! Den lag som riksdagen röstade igenom och som Michael
            Rubbestad hänvisar till innebar att vi ökade kraven på att visa
            upp registerutdrag inför anställningar. Vi såg till att de kraven
            också gäller gymnasieskolan och gymnasiesärskolan. Det är krav
            som inte funnits tidigare. Vi såg också till att det blev ett
            enhetligt och administrativt enkelt sätt att skö ­ ta det.
          </note>
          <note>
            Jag har mycket svårt att se att den stora, avgörande skillnaden
            när det gäller att kunna upptäcka sådant som inte bör förekomma
            i mäns bakgrund inför en anställning i en förskola skulle vara
            om handlingen i fråga visas upp och gås igenom eller visas upp
            och arkiveras. Den skillnaden har inte den avgörande betydelse
            som Michael Rubbestad här påstår.
          </note>
          <note>
            Fru talman! Jag kan konstatera att den enda som här i riksdagens
            talarstol talar om att den här ordningen skulle innebära större
            risk för att vi anställer folk med pedofilbakgrund i våra förskolor
            är Michael Rubbestad själv.
          </note>
          <note>
            Anf. 122 MICHAEL RUBBESTAD (SD):
          </note>
          <note>
            Fru talman! Jag kan konstatera att jag och statsrådet inte riktigt
            är överens i frågan. Jag vill också nämna att min kollega Jörgen
            Grubb lyfte fram exakt samma argumentation. Det var han som debatterade
            just det betänk ­ andet.
          </note>
          <note>
            Jag anser nog inte att man ökar kontrollerna. Jag kan däremot
            gå med på att man breddar dem. Men man ökar dem inte. Man går
            snarare åt andra hållet.
          </note>
          <note>
            Vi har varit inne på det; barn behöver både manliga och kvinnliga
            före ­ bilder i sina liv. Vi som lagstiftare och landets högsta
            beslutande organ behöver därför göra vad vi kan för att både möjliggöra
            och underlätta för att fler män ska söka sig till förskolans värld,
            utan att behöva vara rädda.
          </note>
          <note>
            De åtgärder som jag har noterat från regeringens sida syftar
            till att öka andelen personer som söker sig till förskolan generellt,
            men jag saknar helt jämställdhetsperspektivet i regeringens arbete.
            Trots att fördelningen är 4 procent män och 96 procent kvinnor
            gör man inte särskilt mycket för att aktivt öka andelen män.
          </note>
          <note>
            Jag kan inte låta bli att ställa den lite hypotetiska frågan
            om den här så kallat feministiska regeringen och utbildningsministern
            hade ansett att problemet var större om det hade varit 96 procent
            män och 4 procent kvinnor i förskolan. Regeringen tar i med hårdhandskarna
            och pratar om kvotering så fort andelen män är större inom många
            andra områden. Var är de tongångarna nu när könsfördelningen är
            avsevärt sämre i förskolan än inom vården eller bolagsstyrelser?
          </note>
          <note>
            Statistiken, Skolverket och männen själva är mycket tydliga.
            Det handlar om den så kallade pedofildebatten. Jag hoppas såklart
            att det här är sista gången som frågan ens behöver debatteras
            i den här kammaren och att regeringen och utbildningsministern
            tar frågan på allvar och kommer att ver ­ ka aktivt för att öka
            andelen män i förskolan, det vill säga stävja den så kallade pedofildebatten
            på ett sådant vis att manlig personal i förskolan ska vara en
            absolut självklarhet.
          </note>
          <note>
            Anf. 123 Utbildningsminister ANNA EKSTRÖM (S):
          </note>
          <note>
            Fru talman! Jag är den första som vill stävja debatten om att
            män ska utmålas som pedofiler, och jag hoppas därmed slippa se
            uttalanden på Sve ­ rigedemokraternas Facebooksida av typen: Pedofiler
            ska inte få jobba med barn. Det är ett uttalande som gjordes i
            samband med det lagstiftnings ­ arbete som vi alldeles nyss diskuterade.
          </note>
          <note>
            Fru talman! Jag vill också påminna om att Sverigedemokraterna
            aktivt driver att Jämställdhetsmyndigheten ska läggas ned. Det
            är en myndighet som har stor betydelse för att vi i vår verksamhet
            och lagstiftning ska säkerställa att vi har ett arbete som genomsyras
            av riktig jämställdhet och ett genusperspektiv. Det skulle i det
            här fallet ge stora fördelar i arbetet med att säkerställa att
            vi har fler män som arbetar i förskolan.
          </note>
          <note>
            Fru talman! En förbättrad jämställdhet i skolan och förskolan
            skulle antagligen innebära att flickor framöver skulle ha större
            möjligheter att göra karriär. Men det skulle också innebära att
            män och pojkar skulle ha större möjligheter att fritt välja yrke
            efter sina egna intressen och inte efter förutbestämda könsroller.
            Med ett klassiskt genusperspektiv ökar vi alltså förutsättningarna
            att öka andelen män inom förskolan och andra verksamheter.
          </note>
          <note>
            Fru talman! Vägen framåt är, precis som vi uppenbarligen har
            varit överens om här i riksdagens två talarstolar, att se män
            som arbetar i förskolan som professionella yrkesutövare som förtjänar
            samhällets respekt.
          </note>
          <note>
            Interpellationsdebatten var härmed avslutad.
          </note>
          <note>
            § 23 Svar på interpellation 2020/21:858 om skärpta krav på pedagogisk
            omsorg
          </note>
          <note>
            Anf. 124 Utbildningsminister ANNA EKSTRÖM (S):
          </note>
          <note>
            Fru talman! Roger Haddad har frågat mig om regeringen avser att
            pre ­ sentera en proposition för att skärpa kraven för pedagogisk
            omsorg och i så fall när. Roger Haddad har även frågat mig vilka
            verktyg som kan förväntas att jag och regeringen ger kommunerna
            för att kunna förhindra att förskolor och pedagogisk omsorg drivs
            av personer med koppling till extr ­ emism. Roger Haddad har också
            frågat mig hur jag och regeringen ska agera för att helt förhindra
            att såväl förskolor som pedagogisk omsorg ny ­ etableras med konfessionell
            inriktning.
          </note>
          <note>
            Alla barn i pedagogisk omsorg och förskola ska erbjudas en trygg
            och god verksamhet fri från radikalisering och extremism.
          </note>
          <note>
            Som Roger Haddad nämner har r egeringen g ett en särskild utredare
            i uppdrag att bland annat lämna förslag för att stärka kvaliteten
            i pedagogisk omsorg . Utredningen tillsattes bland annat mot bakgrund
            av att det uppmärksammats behov av att stärka tillsynen av enskilda
            huvudmän. Utredningen redovisade sitt uppdrag den 11 juni 2020.
            Utredningen föreslår i betänkandet Stärkt kvalitet och likvärdighet
            i fritidshem och pedagogisk omsorg (SOU 2020:34) bland annat ökade
            krav vad gäller lämpligheten på den som är huvudman för pedagogisk
            omsorg och att kommuner ska ha tillsyn över att kraven uppfylls.
            Betänkandet har remitterats , och förslagen bereds för närvarande
            inom Regeringskansliet.
          </note>
          <note>
            Det är viktigt att hindra oseriösa och olämpliga aktörer att
            bedriva verksamhet inom pedagogisk omsorg. De förslag som läggs
            fram på området behöver därför ge kommuner rätt förutsättningar
            att agera skarpt om det till exempel uppmärksammas att den som
            bedriver verksamheten är olämplig eller om barn riskerar att fara
            illa av andra anledningar.
          </note>
          <note>
            Regeringen tillsatte 2018 en utredning som har haft i uppdrag
            att bland annat analysera regelverket för konfessionella inslag
            i skolväsendet. Utredningen redovisade sitt uppdrag den 8 januari
            2020 . Utöver etableringsstopp för grund- och gymnasieskolor med
            konfessionell inriktning lämnade utredningen bland annat förslag
            som omfattar förskolan samt skärpt ägar- och ledningsprövning
            mot särskilda demokrativillkor. Betänkandet har remitterats ,
            och förslagen bereds för närvarande inom Regeringskans ­ liet.
          </note>
          <note>
            Anf. 125 ROGER HADDAD (L):
          </note>
          <note>
            Fru talman! Tack, utbildningsministern, för svaret på min interpella
            ­ tion! Jag ställde den egentligen för tre månader sedan, men
            på grund av det politiska läget har debatten fått vänta.
          </note>
          <note>
            Liberalerna har under många år uppmärksammat problemet med radikalisering,
            extremism och inhemsk extremism i både utsatta områden och stadsdelarna.
            Det gäller särskilt hur det har påverkat de pedagogiska verksamheterna.
            Vi kan nämna situationen i Örebro, situationen i Gävle och inte
            minst den väldigt oroande situationen i Göteborgsområdet. Där
            har det förekommit att olämpliga personer har haft koppling till
            radikalisering i både skolor och förskolor. Man har utnyttjat
            varenda paragraf och var ­ enda regel för att på olika sätt hanka
            sig fram och fortsätta sin verksamhet. Vi menar att det helt strider
            mot skollagen, svenska värderingar, demokrati, jämställdhet och
            allas lika värde.
          </note>
          <note>
            Därför är vi angelägna om att få stopp på inte bara de skolorna
            och förskolorna. Vi har också upptäckt att dagbarnvårdare eller
            pedagogisk omsorg har gått lite under radarn när det gäller skärpning
            av regelverket, fru talman. Om man har en uppfattning om radikalisering,
            vill hjärntvätta barn och inte bidra till integration utan hålla
            barnen, pojkarna och flick ­ orna, i sin egen lilla bubbla och
            påverka dem i sin ideologiska eller religiösa inriktning letar
            man i många fall efter möjligheterna att fortsätta driva de här
            verksamheterna.
          </note>
          <note>
            Det är därför vi har valt att lyfta upp frågan. Det kom nämligen
            ett förslag från en utredning för ett år sedan. Men när man tittar
            i direktiven till Utredningen om fritidshem och pedagogisk omsorg,
            fru talman, ser man att det huvudsakligen skulle handla om ekonomi
            och kvalitet generellt sett, men det fanns också ett stort fokus
            på fritidshem och inte så mycket på pedagogisk omsorg utifrån
            sådana problem som vi har lyft upp.
          </note>
          <note>
            Det är tre år sedan utredningen tillsattes. Det har gått ett
            år sedan utredaren överlämnade förslagen till utbildningsministern,
            och snart har det gått ett år sedan remissrundan där man kunde
            reagera på förslagen. Vi i Liberalerna menar att de inte direkt
            svarar på de problem som vi tar upp. Regeringen har dock aviserat
            att det ska komma en proposition, och vi är förstås väldigt angelägna
            om att det kommer ett förslag till riksdagen som vi sedan kan
            fatta beslut om.
          </note>
          <note>
            Jag noterar också att statsrådet för fyra månader sedan lämnade
            ett skriftligt svar till en annan ledamot som löd ungefär som
            det svar jag fick i dag, nämligen att frågan bereds. Nu har det
            nästan hunnit gå fyra månader, och det sägs fortfarande att det
            bereds. Vi är såklart intresserade om det har hänt något på Utbildningsdepartementet
            i den här viktiga frågan.
          </note>
          <note>
            Det är inte bara vi i riksdagen som är angelägna, utan verksamheterna,
            Göteborgs kommun och förvaltningschefen där är också oerhört frustrerade
            över att inte kunna ingripa och agera skarpt och direkt när det
            uppdagas att det finns olämpliga personer i de viktiga verksamheterna,
            oavsett om det gäller förskolor eller dagbarnvårdare, som denna
            debatt främst handlar om.
          </note>
          <note>
            Anf. 126 MICHAEL RUBBESTAD (SD):
          </note>
          <note>
            Fru talman! Jag vill skicka ett stort tack till Roger Haddad
            och Liberalerna för en väldigt viktig interpellation om en fråga
            som verkligen behöver lyftas upp.
          </note>
          <note>
            Det finns pedagogisk omsorg som är konfessionell och som snarare
            bidrar till att öka klyftorna och ytterligare avskärma barn från
            att komma i kontakt med det svenska samhället, och det är ett
            problem. Det är precis det som lyfts upp här. Det finns pedagogisk
            omsorg som av andra skäl inte håller måttet och som inte fungerar
            alls utifrån aspekten att vara skolförberedande. Det är såklart
            också ett problem.
          </note>
          <note>
            Men ska pedagogisk omsorg med kraftiga brister verkligen leda
            till att all den pedagogiska verksamhet som fungerar bra också
            går i graven? Ska inga nya verksamheter få starta? Det är vad
            som förslås i utredningarna. Ska alla de barn som kanske inte
            trivs i större grupper i en förskola – nästan 2 procent av alla
            barn i åldern ett till fem år – behöva stryka på foten för att
            enstaka individer som bedriver pedagogisk omsorg inte kan sköta
            sig? Jag menar att det finns andra lösningar för att komma runt
            detta.
          </note>
          <note>
            Jag vill därför bara hoppa in här med en fråga eftersom det nu
            har gått några månader och det har hunnit beredas:
          </note>
          <note>
            Avser ministern att lägga fram en proposition där all nyetablering
            av pedagogisk omsorg stoppas?
          </note>
          <note>
            Anf. 127 Utbildningsminister ANNA EKSTRÖM (S):
          </note>
          <note>
            Fru talman! Pedagogisk omsorg har, säger Roger Haddad, lite flugit
            under radarn. Inte för mig. Jag bedrev under min tid som chef
            för Skolverket ett arbete där vi gick igenom omsorgsformen pedagogisk
            omsorg. Jag gjorde det med alldeles egna erfarenheter av att ha
            vuxit upp i ett hem där min mamma var dagbarnvårdare. Jag vet
            hur bra ett fungerande familjedaghem kan vara. Jag vet också hur
            viktigt det är att familjedaghemmet fungerar väl.
          </note>
          <note>
            De barn som kommer till en dagbarnvårdare kommer inte till en
            byggnad som är uppförd för att användas för just förskoleverksamhet
            eller barnomsorg, utan de kommer till ett hem. Inom det hemmets
            fyra väggar måste barnen kunna känna sig trygga.
          </note>
          <note>
            De undersökningar som har kommit från Skolverket och till viss
            del även från Skolinspektionen visar, fru talman, att de flesta
            barn i pedagogisk omsorg erbjuds en god verksamhet där de ges
            den omsorg och den trygghet som ett barn ska ha. Men de visar
            också med förfärande tydlighet att det finns verksamheter som
            inte lever upp till de krav vi ska ställa på hur barn ska växa
            upp i Sverige. Jag ser väldigt allvarligt på det, och det var
            ett viktigt skäl till att den utredning som Roger Haddad nämner
            tillsattes.
          </note>
          <note>
            Utredningen lades på regeringens bord för drygt ett år sedan.
            Roger Haddad får tro på mitt ord när jag säger att vi har arbetat
            mycket hårt under den här tiden. Under en tid av pandemi har vi
            varit tvungna att göra väldigt tuffa prioriteringar på departementet,
            men just detta arbete har pågått hela tiden. Jag hoppas att jag
            inom kort kommer att kunna lämna de besked som efterfrågas i dag.
            Men var så säker, Roger Haddad! Jag har för avsikt att lägga fram
            förslag för att förhindra oseriösa och olämpliga aktörer att bedriva
            verksamhet inom pedagogisk omsorg. Jag har också för avsikt att
            lägga fram förslag för att skärpa kontrollen av förskolor med
            konfessionell inriktning.
          </note>
          <note>
            Anf. 128 ROGER HADDAD (L):
          </note>
          <note>
            Fru talman! Om det nu är så att pedagogisk omsorg inte har gått
            under radarn hade jag i alla fall förväntat mig att den socialdemokratiska
            reger ­ ingen skulle ha ingripit mycket tidigare och skarpare.
            Regeringen har ändå suttit i sju år, och detta politikområde har
            varit känt för regeringen och har utretts och diskuterats i åtminstone
            tre år. Ändå står vi här, fru talman, och konstaterar att ytterligare
            en förskola får fortsätta trots att den har en koppling till radikal
            våldsbejakande islamistisk extremism.
          </note>
          <note>
            Nu talar vi om pedagogisk omsorg, det vill säga dagbarnvårdare.
            Det handlar om centrala grundläggande välfärdsverksamheter som
            kan fortsät ­ ta trots att problemen har varit kända under ett
            antal år, och det är oerhört provocerande. Det blir ännu mer provocerande
            när man hör kommunpolitiker, förvaltningar, förskolechefer och
            chefer för pedagogisk omsorg som går ut lokalt och vädjar till
            staten att ge dem de verktyg som de behöver för att dels granska
            dem som leder dessa verksamheter, dels granska dagbarnvårdare
            över huvud taget.
          </note>
          <note>
            Det var detta jag syftade på, fru talman, när jag hävdade att
            pedagogisk omsorg, till skillnad från grundskolor, gymnasieskolor
            och till och med förskolor, regleras på ett helt annat sätt i
            skollagen. Det står i utredningen om pedagogisk omsorg att pedagogisk
            omsorg inte regleras på samma sätt. Man kan inte heller ställa
            krav på samma sätt när det gäller denna viktiga verksamhet.
          </note>
          <note>
            Det handlar visserligen inte om så många barn totalt sett, men
            det är viktigt för de barn som går i pedagogisk omsorg. Jag tycker
            inte att vi ska införa ett generellt etableringsstopp, utan jag
            tycker att vi ska ha kvar dem som fungerar, har bra kvalitet och
            som följer Skolverkets allmänna rekommendationer där förskolans
            läroplan är vägledande. Men när det gäller de extrema verksamheter
            där personer bara finns där för att antingen komma åt resurser
            eller få resurser för att finansiera radikalisering och våldsbejakande
            extremism kan vi inte bara månad efter månad säga att någonting
            kommer, att vi jobbar på det eller att det bereds.
          </note>
          <note>
            Jag tror att det är hög tid, fru talman, att ingripa för att
            få stopp på dessa verksamheter. När det gäller utredningen noterar
            jag att den är lite skarpare när det gäller kommunala dagbarnvårdsverksamheter,
            men när det gäller enskilda sådana kommer det även i fortsättningen
            att vara tillåtet med kon ­ fessionella inslag. Där finns fortfarande
            en skillnad, till och med i det utredningsunderlag som har gått
            till regeringen.
          </note>
          <note>
            Jag är angelägen om att utbildningsministern ger ett tydligt
            besked även när det gäller de enskilda dagbarnvårdarna, som det
            här senaste är ett exempel på. Det exempel som uppmärksammades
            i Göteborgsområdet i april handlar ju om en enskild dagbarnvårdsverksamhet.
            Vi i Liberalerna menar därför att det inte räcker att säga att
            de kommande reglerna bara ska träffa de kommunala dagbarnvårdarna
            och pedagogiska verksamheterna, utan det måste gälla all pedagogisk
            verksamhet. Vi måste ta ansvar för hela den pedagogiska verksamheten,
            och vi måste agera på ett sätt så att alla barn, oavsett om de
            går i en kommunal eller en enskild verksamhet, får ett bättre
            skydd i skollagstiftningen.
          </note>
          <note>
            Anf. 129 MICHAEL RUBBESTAD (SD):
          </note>
          <note>
            Fru talman! Jag konstaterar först att jag inte fick något svar
            på min fråga. Kanske kommer det nu, eller så betyder det helt
            enkelt att regeringen avser att lägga fram ett förslag om att
            all nyetablering ska förbjudas. Jag kan också konstatera att Liberalerna
            inte vill se ett sådant förbud, och det gläder mig.
          </note>
          <note>
            Statistiken visar som sagt att det är under 2 procent av alla
            barn som är placerade inom den pedagogiska omsorgen. Det borde
            väl innebära, mellan tummen och pekfingret, kanske 10 000 barn
            hos cirka 2 000 utövare.
          </note>
          <note>
            Vore det då inte bättre att både komma åt den pedagogiska omsorg
            som inte fungerar och förhindra personer med koppling till extremism,
            vilket Roger Haddad efterfrågar i sin interpellation, genom att
            i stället skärpa kontrollerna och låta Skolinspektionen överta
            ansvaret för att granska all pedagogisk omsorg, oavsett huvudman?
          </note>
          <note>
            Man skulle kanske öka antalet oanmälda kontroller och omgående
            stänga den verksamhet som inte bedöms hålla tillräcklig kvalitet
            och statuera ett exempel.
          </note>
          <note>
            Rimligtvis borde målet vara att ha en väl fungerande pedagogisk
            omsorg som uppfyller målen när det gäller att vara pedagogisk
            och skolförberedande och att samtidigt säkerställa att inga olämpliga
            aktörer tillåts bedriva verksamhet.
          </note>
          <note>
            Jag förutsätter att det inte är regeringens mål att det ska vara
            obligatoriskt för alla barn att gå i förskola, oavsett om det
            passar dem eller inte, och att de aktörer som bedriver pedagogisk
            omsorg i förlängningen ska göras arbetslösa.
          </note>
          <note>
            Utgångspunkten ska alltid vara barnets bästa, och alla barn är
            som sagt inte redo att vid exempelvis ett års ålder möta omvärlden
            i en större barngrupp med begränsad uppmärksamhet.
          </note>
          <note>
            Sverigedemokraterna föreslår att det inte ska vara tillåtet med
            konfes ­ sionell inriktning vid nyetablering av pedagogisk omsorg,
            att Skolverket ska överta all kontroll av den pedagogiska omsorgen
            och att nationella riktlinjer ska tas fram för den pedagogiska
            omsorgen för att säkerställa likvärdighet och för att oseriösa
            utövare ska hindras från att bedriva verksamhet.
          </note>
          <note>
            Detta är något som både Socialdemokraterna och Liberalerna röstade
            nej till när vi senast lade fram det förslaget. Men det kommer
            upp nu igen, så ni får en ny chans att bifalla det. Vill ni inte
            bifalla förslag från Sverige ­ demokraterna får ni gärna lägga
            fram ett eget. Då kommer vi att ställa oss bakom det.
          </note>
          <note>
            Anf. 130 Utbildningsminister ANNA EKSTRÖM (S):
          </note>
          <note>
            Fru talman! Jag vill bara påminna Roger Haddad, som ställer frågor
            om hur vi ska se på förskolor och pedagogisk omsorg som nyetableras
            med konfessionell inriktning, om att i tilläggsdirektiv till Utredningen
            om konfessionella inslag i skolväsendet gavs utredningen i uppdrag
            att bland annat lämna sådana författningsförslag som behövs för
            att ett etableringsstopp för fristående skolor med konfessionell
            inriktning skulle kunna införas.
          </note>
          <note>
            Det tilläggsdirektivet togs fram, som Roger Haddad vet, efter
            en överenskommelse mellan regeringen, Centerpartiet och Roger
            Haddads eget parti Liberalerna.
          </note>
          <note>
            Att lämna förslag om etableringsstopp för förskolor och pedagogisk
            omsorg med konfessionell inriktning var inte en del av utredningens
            uppdrag. Däremot lämnar utredningen ett antal andra förslag som
            omfattar förskolan, till exempel att en enskild som ansöker om
            att bli godkänd som huvudman för förskola ska ange om verksamheten
            ska ha en konfessionell inriktning.
          </note>
          <note>
            Jag skulle verkligen välkomna fortsatta samtal med till exempel
            Centerpartiet och Liberalerna för att hitta ytterligare åtgärder
            som kan hindra att oseriösa och olämpliga aktörer bedriver förskola
            och, för den delen, fru talman, pedagogisk omsorg.
          </note>
          <note>
            Jag kan också konstatera att Roger Haddad är besviken över att
            förslagen inte har lagts på riksdagens bord ännu. Ja, man kan
            alltid önska att det skulle gå fortare att ta fram förslag. Men
            detta är en verksamhet som finns i hela vårt land och som har
            stor betydelse, och vi ska ha den omsorg om lagstiftningsprocessen
            som verksamheten förtjänar.
          </note>
          <note>
            Jag är för min del, fru talman, stolt över att tillhöra den regering
            som tar fram förslag om tydliga och tuffa regler för hur vi ska
            kunna förhindra oseriösa och olämpliga aktörer att bedriva verksamhet
            inom pedagogisk omsorg.
          </note>
          <note>
            Till sist, fru talman, vill jag bara som en kommentar till Michael
            Rubbestads slutanförande säga: Jag har här i kammaren klart och
            tydligt sagt att jag har för avsikt att lägga fram förslag för
            att förhindra oseriösa och olämpliga aktörer. Jag har inte sagt
            vare sig bu eller bä på frågan om hur regeringen kommer att behandla
            det förslag som utredningen tog fram om ett totalt stopp för nya
            verksamheter. Och att jag inte har sagt något om det kan inte
            tolkas som vare sig det ena eller det andra, utan där gäller det
            som jag har sagt – att beredning pågår i Regeringskansliet. Vi
            får alla avvakta vad den beredningen slutar i.
          </note>
          <note>
            Anf. 131 ROGER HADDAD (L):
          </note>
          <note>
            Fru talman! Det var bra att Liberalerna, så länge vi hade ett
            samarbete under våren och tidigare år, bidrog till att frågan
            om etableringsstopp för konfessionella skolor ingick i en statlig
            utredning. Det fanns nämligen inte med i de ursprungliga S-MP-direktiven.
          </note>
          <note>
            Men när det gäller den delen av lagstiftningsarbetet och utredningsarbetet
            pratar vi, fru talman, åtminstone om tre, fyra, fem, sex år fram
            i tiden. Parallellt verkar extremisterna, de radikala islamisterna,
            och försöker ta sig in i grundskolor, i förskolor och nu senast
            också i pedagogisk omsorg och hos dagbarnvårdare.
          </note>
          <note>
            Det som då ligger närmast till hands är att skärpa Skolinspektionens
            mandat, som vi har förordat, när det gäller förskoleverksamhet
            och pedagogisk omsorg. Det räcker inte att, som man gör i det
            här förslaget, säga: Ja, den kommunala pedagogiska omsorgen ska
            vara icke-konfessionell, men i den enskilda får det fortsatt förekomma
            konfessionella inslag. Det tycker jag är en brist i denna utredning.
          </note>
          <note>
            Fru talman! Det andra som jag vill skicka med till regeringen
            är att kommunerna omgående behöver mandat, regler, för att direkt
            kunna ingri ­ pa när de upptäcker denna typ av verksamhet. Även
            här har jag sett en brist i betänkandet. Det ska krävas ett slags
            trappa.
          </note>
          <note>
            Fru talman! Det är väldigt mycket fokus på det ekonomiska, den
            ekonomiska styrningen. Hela tiden refererar man till att man ska
            kunna ingripa om någon missköter ekonomin. Men om man bor tillsammans
            med en terrorist och är dagbarnvårdare borde det självklart vara
            skäl för till exempel en kommun, Göteborg eller någon annan, att
            direkt sätta punkt för verksamheten. Det hoppas jag, fru talman,
            att regeringen tar med sig.
          </note>
          <note>
            Anf. 132 Utbildningsminister ANNA EKSTRÖM (S):
          </note>
          <note>
            Fru talman! Jag ska börja med att påminna Roger Haddad om en
            sak som Roger Haddad är väl medveten om, nämligen att förbud mot
            religiösa friskolor är ett tydligt socialdemokratiskt vallöfte
            och en tydlig socialdemokratisk politik. Här lyckades vi inom
            ramen för januariavtalet hitta en väg framåt, som både jag och
            Roger Haddad har varit väldigt nöjda med under de år som januariavtalet
            gällde.
          </note>
          <note>
            Fru talman! Om jag har räknat rätt var det här sista gången som
            Roger Haddad i egenskap av utbildningspolitisk talesperson för
            Liberalerna ställ ­ de frågor till mig i interpellationens form.
            Jag vill ta tillfället i akt och tacka för ett väldigt gott samarbete.
            Det har varit ett sant nöje, fru talman, både att samarbeta med
            Roger Haddad och att kritiseras mycket hårt av Roger Haddad. Jag
            har stora erfarenheter av båda och kan intyga att Roger Haddad
            utför båda dessa uppgifter med samma omsorg och samma skicklighet.
            Tack för ett gott samarbete, Roger Haddad!
          </note>
          <note>
            Interpellationsdebatten var härmed avslutad.
          </note>
          <note>
            § 24 Svar på interpellationerna 2020/21:863 och 865 om de gymnasiala
            idrottsutbildningarna
          </note>
          <note>
            Anf. 133 Utbildningsminister ANNA EKSTRÖM (S):
          </note>
          <note>
            Fru talman! Alexandra Anstrell har frågat mig om jag anser att
            Sveri ­ ges Kommuner och Regioners remissvar är av vikt inför
            kommande propo ­ sition om idrottsutbildningar och om jag avser
            att ta svaret i beaktande i den fortsatta processen. Hon har även
            frågat mig om jag har för avsikt att skapa dialog med elever som
            i dag går eller nyligen har gått på en nationellt godkänd idrottsutbildning
            (NIU) eller haft idrott som individuellt val (LIU) för att ta
            del av deras erfarenheter och åsikter inför kommande pro ­ position.
            Vidare har hon frågat mig om jag tror att en neddragning av anta
            ­ let platser för elever som vill elitsatsa på sin sport och kombinera
            det med studier kommer att vara gynnsam för elevernas betygsresultat
            och, om inte, hur jag avser att agera för att säkerställa goda
            resultat hos eleverna.
          </note>
          <note>
            Alexandra Anstrell har även frågat kultur- och demokratiministern
            och ministern med ansvar för idrottsfrågorna, Amanda Lind, om
            hon ser ett värde i att ungdomar kan kombinera gymnasiestudier
            med elitidrott och om hon avser att vidta några åtgärder utifrån
            sina slutsatser. Hon har även frågat ministern om hon ser några
            risker för Idrottssverige vid eventuella nedläggningar av gymnasiala
            idrottsutbildningar och hur hon i så fall kommer att verka för
            att minimera riskerna. Arbetet inom regeringen är så fördelat
            att det är jag som ska svara även på den interpellationen.
          </note>
          <note>
            Jag vill börja med att tacka Alexandra Anstrell för möjligheten
            att i Sveriges riksdag åter debattera den viktiga frågan om gymnasiala
            idrottsutbildningar. Jag ser ett självklart värde i att ungdomar
            kan kombinera gymnasiestudier med elitidrott. Interpellanten har
            valt att rubricera den ena interpellationen ”Nedläggning av idrottsutbildningar”,
            och därför behöver jag också inledningsvis klargöra att det inte
            är aktuellt från regeringens sida.
          </note>
          <note>
            I Utbildningsdepartementets promemoria Idrottsutbildningar i
            gymnasie- och gymnasiesärskolan (U2020/04134) föreslås att riksidrottsgymnasierna
            och de nationellt godkända idrottsutbildningarna ska ersättas
            av en typ av gymnasie- eller gymnasiesärskoleutbildning med specialidrott
            och att den ska vara riksrekryterande. I ett svar på en tidigare
            fråga från Alexandra Anstrell (fråga 2020/21:3252) framförde jag
            att en över ­ väldigande majoritet av de remissinstanser som lämnat
            synpunkter på promemorian är övergripande positiva till förslaget
            och att en sådan ordning kan förbättra förut ­ sättningarna för
            alla elever som behöver kom ­ binera sin elitidrotts ­ satsning
            med en gymnasial utbildning att göra det på samma villkor. Ett
            oenigt Sveriges Kommuner och Regioner avstyrker förvisso för ­
            slaget. Det är alltid en självklarhet för mig och regeringen att
            be ­ handla remissinstansers syn ­ punkter i de proposi ­ tioner
            som lämnas till riks ­ dagen.
          </note>
          <note>
            Beträffande elevperspektivet har både Sveriges Elevkårer och
            Elevernas Riksförbund, tidigare Sveriges elevråd – Svea, beretts
            möjlighet att lämna synpunkter på den nämnda promemorian. Elevernas
            Riksförbund avstod från att svara på remissen, men Sveriges Elev
            ­ kårer till ­ styrker förslaget om att ersätta nu ­ varande idrottsutbildningar
            med en typ av gymna ­ sial idrotts ­ utbildning med special ­
            idrott och anger att det är vik ­ tigt att kursplanerna för idrott
            och hälsa ses över samtidigt så att elever som inte gör en elitidrotts
            ­ satsning även i fortsättningen kan få mer idrott kopplad till
            sin utbildning än vad som normalt ges inom en gym ­ nasial utbildning.
            Förslagen i prome ­ morian överensstämmer med elevernas synpunkter.
          </note>
          <note>
            Utbildningsdepartementet föreslår vidare i promemorian att 75
            miljoner kronor ska tillföras Riksidrottsförbundet, utöver de
            43 miljoner kronor som i dag för ­ delas till riksidrottsgymnasier.
            Förslagen innebär att statsbidrag ska lämnas till samtliga huvudmän
            för utbildningar med specialidrott. I dag lämnas inga statsbidrag
            för nationellt godkända idrottsutbildningar.
          </note>
          <note>
            Dessutom lämnas det förslag om att skolhuvudmännen ska kunna
            anordna lokala alternativ till utbild ­ ningar med specialidrott,
            där elever får möjlighet att kombinera sina gym ­ nasiala studier
            med idrott. Det mot ­ svarar i princip det interpellanten be ­
            nämner LIU, men jämfört med LIU innebär förslaget för ­ bättrade
            möjligheter för eleven att satsa på sin idrott.
          </note>
          <note>
            Förslagen, som syftar till bättre möjligheter för eleverna att
            utvecklas såväl idrottsligt som kunskapsmässigt, bereds för närvarande
            i Regerings ­ kansliet.
          </note>
          <note>
            Anf. 134 ALEXANDRA ANSTRELL (M):
          </note>
          <note>
            Fru talman! Jag tackar utbildningsministern för svaret.
          </note>
          <note>
            Jag har skrivit två interpellationer i denna viktiga fråga om
            att unga ska kunna kombinera sina gymnasiestudier med sin elitidrott.
            Den ena var vinklad utifrån ett skolperspektiv, som också var
            ställd till utbildningsministern – som står här i dag. Den andra
            var vinklad utifrån ett idrottsperspektiv, och den var naturligtvis
            ställd till ansvarig minister för idrottsfrågor.
          </note>
          <note>
            Det är tråkigt att idrottsministern inte är villig att ta den
            debatten efter ­ som jag tänker att det är viktigt för hela Idrottssverige
            att man kan kombinera sina gymnasiestudier med elitidrott. Det
            är högst beklagligt. Men jag är glad att utbildningsministern
            är här i dag, och jag värdesätter att utbildningsministern uppskattar
            debatten – som hon sa inledningsvis.
          </note>
          <note>
            I dag har alltså många elever möjligheten att kombinera utövandet
            av sin elitidrott med gymnasiestudier. Det handlar om alltifrån
            enskilda idrotter till lagsporter. Det kan exempelvis vara brottning,
            segling, ridning eller fotboll.
          </note>
          <note>
            I en utredning tillsatt av regeringen har det lagts fram ett
            förslag om att Sveriges gymnasiala idrottsutbildningar ska minskas
            ned i omfattning. Men det är väl ändå viktigt att kalla en spade
            för en spade. Om förslaget blir verklighet skulle antalet platser
            minska från 10 000 till 5 000. Det innebär en stor inskränkning
            i elevers möjlighet att välja en idrottsutbild ­ ning.
          </note>
          <note>
            Vi vet att idrott ger bättre inlärningsförmåga. Många slutar
            sin utbildning med bra betyg i både sin idrott och sina studier.
            Det finns också ett värde i att investera i elitidrott eftersom
            internationella framgångar, till exempel dem i OS i Tokyo, inspirerar
            nya generationer och bidrar till en aktiv befolkning. Om regeringen
            kommer att lägga ned de regionala möjligheterna kommer troligen
            flertalet ungdomar inte att fortsätta med sitt idrottsutövande.
            Jag tror att det skulle vara katastrofalt för både individen och
            Idrottssverige.
          </note>
          <note>
            Fru talman! Ministern nämnde i sitt svar att det inte handlar
            om några nedläggningar. Men då undrar jag hur ministern menar.
            Om man ska gå från ungefär 10 000 platser till 5 000 platser –
            vad kallar ministern detta? Även om eleverna ska få kombinera
            sin idrott med gymnasiestudier på det sätt som ministern beskriver
            är det ganska stor skillnad på elitidrott och idrott. Det är också
            stor skillnad på att gå på NIU eller RIG jämfört med att ”bara”
            ha specialidrott kopplat till sina gymnasiestudier. På många NIU
            som jag har besökt finns mycket kringsaker så att eleverna på
            ett bra sätt kan utöva sin elitidrott.
          </note>
          <note>
            Utredningen som regeringen har initierat lyfter fram att det
            finns kvalitetsproblem på något eller några NIU i dag. Men om
            man ska komma till rätta med kvalitetsproblem måste kontroll-
            och kvalitetsuppföljning och riktlinjer bli tydligare. Det ska
            inte vara fråga om att straffa åtminstone hälften av eleverna.
            Det verkar ologiskt.
          </note>
          <note>
            Det är av den anledningen jag har ställt ett par av mina frågor,
            som jag inte har fått något riktigt svar på men som jag gärna
            ställer igen: Tror ministern att en neddragning av antalet platser
            för elever som vill elitsatsa på sin sport och kombinera det med
            studier kommer att vara gynnsamt för elevernas betygsresultat?
            Om inte, hur avser hon att agera för att säkerstäl ­ la goda resultat
            hos eleverna?
          </note>
          <note>
            Anf. 135 Utbildningsminister ANNA EKSTRÖM (S):
          </note>
          <note>
            Fru talman! Jag vill inledningsvis påminna om att hela syftet
            – nästan hela första meningen i Alexandra Anstrells anförande
            – med den ordning som finns är att det ska vara möjligt att kombinera
            en gymnasieutbildning med en elitsatsning. Det är vad det handlar
            om. Det är mot bakgrund av att det har uppdagats en hel del problem
            med den ordning som råder, inte minst påpekanden från Riksidrottsförbundet,
            som vi har tills a tt den utredning som Alexandra Anstrell nu
            diskuterar.
          </note>
          <note>
            Tanken är inte att de reglerade idrottsutbildningarna ska vara
            allmänna, utan tanken har hela tiden varit att de ska vara till
            just för elitsatsande ungdomar. Det behöver bli tydligare vilka
            utbildningarna är avsedda för. Det är därför som förslaget har
            lagts fram att en ny idrottsutbildning ska tas fram med mer tydliga
            och enhetliga regler.
          </note>
          <note>
            Jag vill också påminna om att mer statlig finansiering föreslås
            till den nya utbildningen än vad som går till riksidrottsgymnasierna
            i dag. Det innebär alltså att antalet utbildningar som får statsbidrag
            skulle kunna öka med det förslag som har varit ute på remiss.
            Som bekant lämnas i dag inga statsbidrag till det som vi kallar
            NIU.
          </note>
          <note>
            Hur många platser det kan bli fråga om inom en ny utbildning
            är inte fastlagt. Det är enligt förslaget en fråga för Skolverket
            med hjälp av Riks ­ idrottsförbundet och specialidrottsförbunden
            att avgöra. Som jag också nämnde vill regeringen med de direktiv
            som gavs till den departements ­ interna utredning som gjordes
            samtidigt också värna om alla idrottsintres ­ serade ungdomar.
            Det är därför som förslaget har kommit att deras möjlig ­ heter
            att få idrotta inom ramen för en vanlig gymnasial utbildning också
            ska stärkas.
          </note>
          <note>
            Fru talman! Jag har gjort mitt bästa för att svara på de frågor
            som Alexandra Anstrell tyckte att hon inte fått svar på i mitt
            interpellationssvar. Med det vill jag också säga att den som går
            igenom hela utredningen, som har varit ute på remiss, och också
            tar del av remissvaren tydligt ser att det finns ett starkt stöd
            för de förslag som läggs fram i utredningen och som lite kontrasterar
            mot den mörka och svarta bild som Alexandra Anstrell gett av utredningens
            förslag.
          </note>
          <note>
            Anf. 136 ALEXANDRA ANSTRELL (M):
          </note>
          <note>
            Fru talman! Jag tackar utbildningsministern för det utvecklade
            svaret.
          </note>
          <note>
            I det svar som ministern gav initialt framkom det att det handlade
            om att kombinera sina gymnasiala studier med idrott. Nu säger
            ministern att idrott är lika med elitidrott. Sedan säger hon att
            vi ska värna alla ungdomars möjlighet till idrottande. Jag förstår
            inte riktigt hur ministern menar med att man ska kombinera sin
            idrott, eller elitidrott, med studier. Om man läser på gymnasienivå
            och har idrott som specialämne innebär det enbart att man har
            möjlighet att utöva sin idrott, inte att det är någon form av
            elitidrottsutövning som stöds av den lokala skolan. Eller? Jag
            vet faktiskt inte hur ministern menar i det här fallet, fru talman.
          </note>
          <note>
            Jag tänker på den totalt avsatta potten. Om man ska lyckas höja
            nivån på NIU i dag, som har blivit kritiserad till att bli kvaliteten
            på RIG, innebär det en halvering av antalet platser. Det skulle
            vara oerhört olyckligt.
          </note>
          <note>
            Jag har i dag på morgonen hjälpt 16-åriga Jasmin med en skoluppgift.
            Den handlade om att skicka ut regeringsförslag, promemorior och
            utredningsförslag på remiss. Varför gör man det, och hur länge
            har man gjort det? Har man gjort annorlunda tidigare? Jag försökte
            förklara att det åtminstone vad jag vet sedan 1974 står skrivet
            i regeringsformen att regeringsärenden måste bli allsidigt belysta.
          </note>
          <note>
            Den här utredningen har varit på remiss. Jag har vid tidigare
            tillfälle ställt en skriftlig fråga till ministern i ämnet och
            fick till svar att remiss ­ instanser uttalar sig positivt om
            förslaget om nedläggning av riksidrotts ­ gymnasier och nationellt
            godkända idrottsutbildningar. Det har också mi ­ nistern sagt
            i sitt svar här.
          </note>
          <note>
            Men när Sveriges Kommuner och Regioner, det vill säga Sveriges
            290 kommuner och alla regioner, har avstyrkt förslaget ställer
            jag mig lite undrande till att ministern tar så lätt på det. Även
            om de skulle vara oeniga finns det ju en majoritet för förslaget.
            De skriver att ”SKR avstyrker förslaget som en konsekvens av det
            ovan anförda om att problemen med dagens ordning inte är så omfattande
            att det motiverar stora förändringar jämfört med idag”.
          </note>
          <note>
            Även Svenska Fäktförbundet är kritiska i sitt remissvar. De lyfter
            just att det är högst osäkert om de ungdomar som ska behöva flytta
            hemifrån, byta tränare och träningsmiljö och kanske förlora sitt
            sociala umgänge kommer att ha seriösa elitambitioner som vuxna.
            Även Svenska Skidförbundet lyfter en liknande farhåga.
          </note>
          <note>
            Jag undrar om dessa remissvar inte betyder något för utbildningsministern
            och regeringen.
          </note>
          <note>
            Jag har också frågat ministern om hon har för avsikt att skapa
            dialog med elever som i dag går eller nyligen har gått på ett
            NIU eller LIU för att ta del av deras erfarenheter och åsikter
            inför kommande proposition. Det vore ju fiffigt att fråga dem
            som håller på med det här, som detta gäller. Då får jag till svar
            att ministern har fått svar av Svea, men det var inte det jag
            frågade. Men jag kanske helt enkelt ska tolka ministerns svar
            som ett nej, att regeringen inte har för avsikt att fråga dem
            det faktiskt gäller. Jag tycker att det är tråkigt.
          </note>
          <note>
            Idrott leder till bättre inlärningsförmåga, och många slutar
            som sagt sin utbildning med bra betyg och meriter i sin idrott.
            Då vore det ju bättre om fler, inte färre, kunde kombinera sin
            elitidrott med sin skolgång. Det ger både bättre folkhälsa och
            bra skolresultat.
          </note>
          <note>
            Moderaterna vill verkligen se en tydlighet i regelverket med
            idrottsutbildningarna. Men som förslaget ser ut nu, med att halvera
            antalet platser, säger vi nej.
          </note>
          <note>
            Anf. 137 Utbildningsminister ANNA EKSTRÖM (S):
          </note>
          <note>
            Fru talman! Jag är inte riktigt säker på att jag hängde med i
            resonemangen om den skillnad som Alexandra Anstrell ser mellan
            att ha en möjlighet till elitsatsning och en möjlighet att utveckla
            ämnet idrott och hälsa och att se till att det ämnet kan vara
            en realitet för samtliga elever som vill ägna sig åt det, även
            utan att vara elitsatsande.
          </note>
          <note>
            Med risk för att jag kan ha missförstått Alexandra Anstrells
            inlägg vill jag verkligen markera att det för mig inte finns någon
            motsättning i att se till att det finns en klok elitsatsning som
            går att kombinera med gymnasie ­ studier och som gör det möjligt
            för ungdomar som vill satsa på en elit ­ karriär inom sin idrott
            att samtidigt gå i gymnasiet. Jag ser absolut ingen mot ­ sättning
            mellan att arrangera och se till att det finns goda sådana möj
            ­ lig ­ heter och samtidigt tillgodose att det finns rika möjligheter
            för alla ung ­ do ­ mar att utöva idrott, även om den idrotten
            inte utövas på elitnivå, fru tal ­ man.
          </note>
          <note>
            Jag noterar också att Alexandra Anstrell tycker att ett remissvar
            från Sveriges Kommuner och Regioner ska väga väldigt tungt. Ja,
            det väger tungt också för mig, fru talman. Men jag ska som ansvarigt
            statsråd självklart ta hänsyn också till övriga remissvar. Jag
            är precis som Alexandra Anstrell medveten om att en del specialidrottsförbund
            har andra åsikter än Riksidrottsförbundet har, vilket Alexandra
            Anstrell lyfter upp här. Så är säkert också fallet inom ramen
            för SKR:s vida och breda verksamhet.
          </note>
          <note>
            Alexandra Anstrell väljer också att tolka mitt svar som att jag
            inte kommer att prata med ungdomar som går på de här idrottsutbildningarna.
            Jag kan lugna Alexandra Anstrell genom att berätta att jag redan
            har gjort det vid besök på idrottsgymnasier, till exempel idrottsgymnasiet
            i den fantastiska jämtländska kommun, som jag nu pinsamt nog glömt
            namnet på, som jag besökte och som av en slump styrs av socialdemokrater
            och centerpartister. Jag kommer i natt att vakna klockan 3 och
            komma på namnet. Det var inte i Åre. Jag tror att det var i Järpen.
            Kan det ha varit det? Jag återkommer till det, och jag ber hemskt
            mycket om ursäkt för det här debaclet i talarstolen.
          </note>
          <note>
            På den gymnasieskolan hade jag i alla fall ett intressant samtal
            med både lärare och elever. Jag fick där, precis som ofta när
            jag är ute på skolor, möta skilda åsikter mellan eleverna. Det
            fanns de som tyckte att förslaget var bra och de som tyckte att
            förslaget var dåligt.
          </note>
          <note>
            Jag kommer att fortsätta ställa frågor till både lärare och elever
            när jag är ute och träffar dem. Men, fru talman, jag kommer också
            att fästa stort avseende vid de svar som kommer in i form av remissvar
            från de organisa ­ tioner som organiserar våra gymnasieungdomar,
            och det är framför allt Sveriges elevkårer. De har naturligtvis
            medlemskårer också vid dessa sko ­ lor.
          </note>
          <note>
            Anf. 138 ALEXANDRA ANSTRELL (M):
          </note>
          <note>
            Fru talman! Tack, ministern, för det utvecklade svaret!
          </note>
          <note>
            Jag håller med om att det vore bra om fler kunde få ha mer idrott
            i samband med sina studier, faktiskt oavsett hur gammal man är.
            Att fler behöver röra på sig mer och att vi behöver få en bättre
            folkhälsa är tydligt. Siffrorna visar att vi går åt ett helt annat
            håll.
          </note>
          <note>
            Om en av anledningarna till att regeringen vill halvera antalet
            idrottsplatser på gymnasiet i Sverige är att kvaliteten inte håller
            är det inte rimligt att man ska ha färre platser. Jag vidhåller
            att det måste vara bättre att styra upp regelverk och tillsyn
            och ställa krav i stället för att göra en sådan här förändring.
            Jag tror mycket på just tydlighet i regelverken och vad man förväntar
            sig. Det ska vara lätt att förstå och se vad det är för skillnad
            mellan att gå på ett idrottsgymnasium med elitsatsning jämfört
            med att bara läsa specialidrott.
          </note>
          <note>
            Om vi skulle få färre platser för elever som kan kombinera sin
            elitidrott med gymnasiestudier innebär det större selektering
            och högre stress bland ungdomar i ganska tidig ålder. Att leta
            idrottstalanger måste få ta sin tid. Alla utvecklas i lite olika
            takt, en del tidigt, en del lite senare. Alla kanske inte kan
            glänsa i tidig ålder, utan det tar lite längre tid eller blir
            lite senare. Vill ministern verkligen öka den stressen och selekteringen
            för ungdomarna i dag? Jag trodde att ni var för ökad folkhälsa,
            inte emot.
          </note>
          <note>
            Anf. 139 Utbildningsminister ANNA EKSTRÖM (S):
          </note>
          <note>
            Fru talman! Tack, Alexandra Anstrell, för en intressant debatt!
          </note>
          <note>
            Regeringens ambition är att säkerställa att vi har en gymnasieskola
            som är för alla. I den gymnasieskolan ska det också finnas goda
            möjligheter för elever som vill elitsatsa på en idrott att kombinera
            elitsatsningen med gymnasiestudier.
          </note>
          <note>
            Vi har identifierat problem med dagens ordning. Vi har sett till
            att de problemen har utretts ordentligt. Vi har skickat ut utredningen
            på remiss. Ett arbete pågår nu i Regeringskansliet för att se
            hur vi ska gå vidare med de förslag som har varit ute på remiss.
          </note>
          <note>
            Jag får tacka Alexandra Anstrell för frågorna och interpellationsdebatten
            med en försäkran om att regeringen tar frågan på stort allvar
            och kommer att verka för att det ska gå att kombinera en elitsatsning
            på en idrott med gymnasiestudier. Men regeringens ambition är
            också att inte bara elitsatsande ungdomar utan alla ungdomar ska
            ha tillgång till idrottsaktiviteter i kombination med sin gymnasieutbildning
            på ett sätt som är ändamålsenligt och tillgängligt för alla.
          </note>
          <note>
            Tack, Alexandra Anstrell, för en angelägen debatt! Och förlåt,
            Republiken Jämtland, för att jag glömde bort namnet på kommunen!
          </note>
          <note>
            Interpellationsdebatten var härmed avslutad.
          </note>
          <note>
            § 25 Svar på interpellationerna 2020/21:870 och 876 om skyddet
            av det rullande kulturarvet
          </note>
          <note>
            Anf. 140 Kultur- och demokratiminister AMANDA LIND (MP):
          </note>
          <note>
            Fru talman! Jan Ericson har ställt tre frågor till mig angående
            skyddet av det rullande kulturarvet. Marléne Lund Kopparklint
            har ställt två frågor till mig i samma ämne.
          </note>
          <note>
            Jag besvarar frågorna samlat utifrån mitt ansvarsområde som kulturminister.
          </note>
          <note>
            För regeringen är det viktigt att vi har ett levande kulturarv
            och kulturliv i hela landet. Det rörliga kulturarvet ligger många
            varmt om hjärtat, både för sin betydelse i framväxten av det moderna
            samhället och för sin estetik och nostalgi . Jag vill understryka
            att det är av stor betydelse att det rörliga kulturarvet bevaras,
            används och utvecklas.
          </note>
          <note>
            Fru talman! Den folkrörelse som har vuxit fram kring det rörliga
            kulturarvet samlar människor över hela landet och bidrar till
            en betydelsefull och aktiv fritid.
          </note>
          <note>
            För att det rörliga kulturarvet ska kunna användas och utvecklas
            krävs inte bara goda möjligheter till fysiskt bevarande utan också
            att de historiska transportmedlen även fortsatt kan framföras.
            Detta samtidigt som äldre teknik så långt som möjligt bibehålls,
            vilket i sin tur kräver särskilda kunskaper om hur tekniken kan
            anpassas till nutida förhållanden och en förståelse för detta
            kulturarvs värden hos berörda myndigheter.
          </note>
          <note>
            I syfte att främja bevarandet av det rörliga kulturarvet gav
            regeringen Riksantikvarieämbetet i uppdrag att under 2020 och
            2021, i samverkan med bland annat Statens maritima och transporthistoriska
            museer samt det civila samhällets organisationer, verka för ökad
            kunskap och kunskapsspridning om historiska transportmedel. Vidare
            beslutade regeringen att Riksantikvarieämbetet under 2020 och
            2021 kan lämna bidrag om högst 1 miljon kronor per år till insatser
            som syftar till att stärka bevarandet av historiska transportmedel.
          </note>
          <note>
            Regeringen ser fortsatt frågan om bevarandet av det rörliga kulturarvet
            som angelägen, inte minst mot bakgrund av det utbredda engagemang
            som finns i det civila samhället för denna del av vårt gemensamma
            kulturarv.
          </note>
          <note>
            Anf. 141 JAN ERICSON (M):
          </note>
          <note>
            Fru talman! Tack, statsrådet, för svaret!
          </note>
          <note>
            Det som vi kallar för det rullande kulturarvet, alltså gamla
            motorfordon men även äldre fartyg, tåg och flygplan, är en hobby
            och ett intresse som sysselsätter åtskilliga hundratusentals människor
            i vårt land.
          </note>
          <note>
            Vissa lägger tusentals timmar i sina garage, medan andra bara
            kör omkring i sina fordon eller visar upp dem på träffar och utställningar.
            Vissa lever yrkesmässigt på att renovera och serva äldre fordon.
            Ytterligare andra är inte själva aktiva entusiaster men besöker
            gärna bilträffar eller tar en tur med ett museitåg eller en gammal
            ångbåt av nostalgiska skäl.
          </note>
          <note>
            Många ungdomar runt om i vårt avlånga land har renovering av
            fordon som intresse. Det kan vara alltifrån att bygga epatraktorer
            till att renovera stora amerikanare. Ungdomar som lägger sin fritid
            i garaget drar inte runt på stan och ställer till med problem.
            Bil- och motorintresset ger i stället en social samvaro och utvecklar
            en stor kunskap som kan leda fram mot ett viktigt yrke. Och samhället
            har allt att vinna på att ge unga människor en meningsfull fritid,
            vilket även kulturministern ju nämner i sitt svar.
          </note>
          <note>
            Fru talman! Riksdagens fordonhistoriska nätverk har under många
            år fått rapporter om problem för det rullande kulturarvet, problem
            som oftast uppstår till följd av att lagar och regler för vanliga
            fordon inte är tillämpliga på veteranfordon. Myndigheters bristande
            engagemang och kunskap om veteranfordon gör det ännu svårare för
            landets entusiaster.
          </note>
          <note>
            Det senaste exemplet i raden rör det uppmärksammade ärendet om
            import av veteranfordon från utlandet, där ansvariga myndigheter
            beslagtagit importerade veteranbilar som skulle renoveras i Sverige.
            De som importe ­ rat fordonen har fått beskedet att dessa värdefulla
            bilar ska klassas som miljöfarligt avfall och måste destrueras.
            Dessutom anser myndigheten att importörerna bör bestraffas för
            att de importerat miljöavfall utan tillstånd.
          </note>
          <note>
            Jag besökte själv en av de drabbade företagarna för några veckor
            senare och tog del av fakta i ärendet. Myndighetsbeslutet är under
            rättslig prövning, men helt uppenbart är att något har gått väldigt
            fel. De aktuella fordonen är utförda ur USA med alla nödvändiga
            och omfattande juridiska bilhandlingar, transportdokumenten är
            tydliga med att de avser bilar, det finns tydliga handelskammarintyg
            rörande fordonen och bilarna förs in i Sverige som veteranfordon.
          </note>
          <note>
            Enligt gällande EU-regler undantas veteranfordon från vanliga
            regler för fordonsimport. I Sverige går gränsen för veteranfordon
            vid 30 år, och de aktuella bilarna är från 1950-talet.
          </note>
          <note>
            Det verkar helt enkelt inte finnas något rimligt stöd för att
            en svensk myndighet plötsligt ska kunna klassa någons fordon som
            avfall. Trots detta driver länsstyrelsen frågan rättsligt mot
            små enskilda näringsidkare. Till följd av att det är en myndighet
            som är motpart täcker företagarnas företagsförsäkring heller inte
            kostnaderna för rättsprocessen.
          </note>
          <note>
            De aktuella småföretagarna har alltså köpt fordon för stora summor
            i USA. De har betalat mycket för transport och juridiska dokument
            och tvingas nu också att betala förvaringskostnaden hos tullen
            och rättsprocessen mot svenska myndigheter. Företagarna känner
            sig helt uppgivna och har fått sin privatekonomi körd i botten.
            Så borde det inte få gå till ett rättssamhälle.
          </note>
          <note>
            Fru talman! Jag är ändå glad att kulturministern så tydligt i
            sitt svar uttrycker sin syn på värdet av det rullande kulturarvet
            och uttalar att regeringen fortsatt ser bevarandet som angeläget.
            Det ger ju en bra utgångspunkt för denna debatt. Men detta uttalande
            från kulturministern förpliktar också. Det får inte bara stanna
            vid ord.
          </note>
          <note>
            Jag vill därför avsluta denna första runda med två frågor till
            kulturministern: Delar ministern intresseorganisationernas problembild,
            det vill säga att dagens regelverk medför problem för dem som
            importerar, exporterar, renoverar eller brukar veteranfordon i
            Sverige? Om svaret är ja: Är ministern villig att gå intresseorganisationerna
            till mötes och ta initiativ till att inrätta en arbetsgrupp med
            företrädare för berörda myndigheter och företrädare för folkrörelsen
            bakom de historiska fordonen – en arbetsgrupp som kan identifiera
            de problem som finns och tillsammans försöka ta fram möjliga lösningar?
          </note>
          <note>
            Anf. 142 MARLÉNE LUND KOPPARKLINT (M):
          </note>
          <note>
            Fru talman! Tack, ministern, för svaret!
          </note>
          <note>
            Sedan många år tillbaka har Sverige varit en betydande fordonsnation.
            Detta är viktigt att bevara om man ska ha möjlighet att utveckla
            det, precis som ministern säger i sitt svar.
          </note>
          <note>
            Det rullande kulturarvet i form av entusiastfordon från olika
            tidsepoker, som engagerar tiotusentals svenskar, är en folkrörelse
            som bidrar positivt i vårt land. Rörelsen berikar människors liv
            och stärker besöksnäringen, vilket bidrar till fler jobb och ökad
            ekonomisk tillväxt.
          </note>
          <note>
            Regler, avgifter och tillämpningar ska inte medföra att det ställs
            krav som försvårar eller omöjliggör arbetet med att bevara det
            rullande kultur ­ arvet. Motorhobbyn är till glädje för människor
            och kommande generatio ­ ner och ska uppmuntras i stället för
            att hotas.
          </note>
          <note>
            Därför är det tragiskt när man får till sig hur Länsstyrelsen
            i Västra Götaland under sommaren beslutat att anse ett antal historiska
            importerade fordon som miljöfarligt avfall. Man hänvisar till
            Naturvårdsverkets vägledning, som utgår från ett EU-direktiv.
            Motorhistoriska Riksförbundet har redan tidigare, innan EU-direktivet
            blev lag 2007, kritiserat det bristande skyddet för fordon av
            historiskt värde.
          </note>
          <note>
            Fru talman! I egenskap av både remissinstans och enligt vägledningens
            intygande av fordons historiska värde borde den här organisationens
            synpunkter ha tagits större i beaktande när man tog fram förslaget
            till den här lagen.
          </note>
          <note>
            Fru talman! Under gårdagen var jag i värmländska Kil på en stor
            bilträff vid Café Freja. Kan fru talmannen gissa vad det stora
            samtalsämnet var? Jo, det var nyheten att man ska förbjuda diesel
            och bensin om bara några få år, vilket i sin tur är ett ofantligt
            hot mot det rullande kulturarvet. Vad har man tänkt att alla veteranbilsägare
            ska göra då? Jag skulle vilja ha svar på vad man tänker i regeringen,
            om man har tänkt öppna en ofantlig bilkyrkogård i samband med
            ett sådant förbud eller hur man har tänkt sig.
          </note>
          <note>
            Jag menar, fru talman, att med dessa förslag och alla möjliga
            käppar i hjulen kan man ju fråga sig hur vanligt folk ska ha råd
            att ta sig fram i landsbygden i framtiden.
          </note>
          <note>
            Fru talman! Ska vi återvända till oxkärror, häst och vagn, eller
            vad anser man att folk på landsbygden som äger de kulturhistoriska
            veteranfordonen ska göra?
          </note>
          <note>
            Vi som bor på landsbygden har inte tillgång till t-bana runt
            hörnet eller ett stort utbud av kulturevenemang varje dag i veckan.
            Vi har inte de förmånerna. Vi åker flera mil för nöjen, för att
            kunna träffa likasinnade och få njuta av veteranbilar.
          </note>
          <note>
            Fru talman! Regeringen säger att man vill uppmuntra det rullande
            kulturarvet, men vi ser bevis på politik som säger motsatsen.
          </note>
          <note>
            Jag hoppas nu att jag i dag kan få löften från kulturministern,
            precis som i hennes svar, att man i stället för att försvåra hjälper
            rörelsen nu och i framtiden. Jag skulle också vilja ha svar på
            hur.
          </note>
          <note>
            Anf. 143 THOMAS MORELL (SD):
          </note>
          <note>
            Fru talman! Jag har gett mig in i denna debatt för att jag har
            ett stort intresse av den motorhistoriska verksamheten. Jag har
            släktingar som lägger ned tusentals timmar på att renovera gamla
            fordon.
          </note>
          <note>
            Det som nu har skett och som vi har diskuterat är ett enskilt
            ärende, och jag förstår mycket väl att statsrådet inte kan diskutera
            det. Men vi har ett systemfel. Det är godtycke som avgör om en
            bil är ett miljöfarligt avfall eller ett fordon.
          </note>
          <note>
            Transportstyrelsen, som är vår myndighet som handskas med fordon,
            säger med skärpa att ett fordon är ett fordon tills det skrotas.
            Och ett fordon som är skrotat kan inte tas in i Sverige och sedan
            registreras.
          </note>
          <note>
            De bilar som är aktuella i detta fall är inte skrotade. De har
            intyg. De kommer att betinga ett stort värde när de är renoverade.
            Det är klassiska bilar som det finns väldigt få av i dagsläget.
          </note>
          <note>
            Det vore förödande om en myndighet av godtycke – det är det som
            vi pratar om – helt enkelt bara bestämmer sig för att det är miljöfarligt
            avfall. En bil som fortfarande är ett fordon och inte är skrotat
            kan aldrig falla in under begreppet miljöfarligt avfall. Här har
            vi alltså ett systemfel, där länsstyrelsen har en egen uppfattning
            i frågan.
          </note>
          <note>
            I svaret som statsrådet har lämnat på interpellanternas frågor
            står det: ”Jag vill understryka att det är av stor betydelse att
            det rörliga kulturarvet bevaras, används och utvecklas.
          </note>
          <note>
            Den folkrörelse som har vuxit fram kring det rörliga kulturarvet
            samlar människor över hela landet och bidrar till en betydelsefull
            och aktiv fritid.”
          </note>
          <note>
            Men regeringens egen myndighet gör precis tvärtom. Det är det
            som blir så konstigt.
          </note>
          <note>
            Man kan titta på hur många människor som är engagerade i motor
            ­ hobbyn och lägger ned tusentals timmar i garaget för att renovera
            gamla värdefulla bilar. Det fostrar ungdomar till att bli plåtslagare,
            billackerare och bilelektriker. De kan renovera motorer. De blir
            sadelmakare och syr nya klädslar till dessa bilar. Det är en otroligt
            viktig skola för ungdomar att kunna utveckla ett hantverk, ett
            hantverk som annars riskerar att gå till spillo.
          </note>
          <note>
            Jag pratar mycket med dem som är engagerade inom motorhobbyn,
            och de är förtvivlade när läget är som det är. Det är ett godtycke
            när man sitter och fattar ett beslut genom att titta på ett fotografi.
            Man har inte ens varit och tittat på bilen. Man har inte kunskapen
            om vad denna bil faktiskt har för värde. För den som är oinvigd
            kan det se ut som en rosthög som står där. Men för dem som vet
            vad det handlar om är det ett värdefullt fordon som är värt att
            bevara.
          </note>
          <note>
            Jag har en svåger som renoverar en veteranbil från 1965. Den
            låg nedplockad i lådor. Det gick nog inte att se vad det var,
            annat än på karossen. Efter tre års arbete i garaget är bilen
            i skick som ny. Man har gjort ny sätesinredning och lackerat hela
            fordonet. Det finns fortfarande nya delar att köpa från USA. Det
            gjorde man också. Motorn var däremot bortom räddning. Därför fick
            man söka efter en ny. Men det är ingen människa som i dag kan
            tro att den bil som står framför en har varit ett vrak som var
            nedplockat i lådor.
          </note>
          <note>
            Där ser man vad duktiga människor med engagemang och driv kan
            åstadkomma. Fördärva inte det! Det är förödande för hela motorhobbyn
            i Sverige.
          </note>
          <note>
            Anf. 144 Kultur- och demokratiminister AMANDA LIND (MP):
          </note>
          <note>
            Fru talman! Jag tackar för inläggen och frågorna.
          </note>
          <note>
            Jag vill börja med att säga att jag tycker att det är roligt
            att dessa frågor lyfts fram här i kammaren, inte minst för att
            både riksdagsledamöterna med sin a inlägg och jag också kan understryka
            att detta verkligen är ett fenomen och ett kulturarv som i allra
            högsta grad lever, engagerar väldigt många och har en väldigt
            stor betydelse.
          </note>
          <note>
            När jag själv var kulturnämndsordförande i Härnösand var en av
            de saker som jag fick förmånen att göra att sätta mig i just en
            sådan bil modell äldre och ta en cruisingrunda runt i Härnösand.
            Det var Calle Lundkvist som tog med mig på den. Han är också grundare
            av Härnösands Bilmuse ­ um, som är Sveriges största bilmuseum
            och som sedan 2015 har dragit enorma mängder publik och intresserade
            till staden. Den kulturen är i högsta grad levande. Det tycker
            jag också visar på engagemanget när det gäller denna typ av fordon.
            Detta är inte en museal verksamhet. Detta handlar om människor
            som älskar sina fordon och som har renoverat dem. Det är en folkrörelse
            bakom, för att ta exemplet med museet uppe i Härnösand.
          </note>
          <note>
            Jag minns själv när jag tog min egen far till detta museum och
            hur hans ögon började glittra och hur minnena stimulerades. Och
            jag vet att detta är något som engagerar både unga och gamla runt
            om i hela Sverige.
          </note>
          <note>
            Fru talman! När regeringen tog fram kulturarvspropositionen var
            det någonting som vi tog vidare efter att den hade klubbats igenom
            i riksdagen – att särskilt titta på frågor som rör det rörliga
            kulturarvet. Finns det saker som vi kan göra för att på olika
            sätt säkerställa detta, eftersom vi vet att det är många olika
            typer av lagstiftningar och att det är många olika myndigheter
            som är inblandade och som inte bara ligger under Kulturdepartementet
            utan kanske framför allt myndigheter som ligger under andra departement?
          </note>
          <note>
            Riksantikvarieämbetet tittade då på frågan utifrån lagstiftning
            och landade i att det kan vara svårt när det kommer till kulturmiljölagen
            att hitta hänsynsregler som får faktisk effekt när det kommer
            till andra myndigheters tillämpningar av föreskrifter och liknande.
            Det blir lite tekniskt, men jag vill beskriva att detta är någonting
            som Kulturdepartementet verkligen har tittat på. Det som man landade
            i då – det var före min tid – var att man behöver jobba med främjandearbetet,
            kunskapsspridningen och samarbe ­ tet mellan olika myndigheter
            och också med det civila samhället.
          </note>
          <note>
            I regleringsbrevet för år 2020 gav regeringen därför ett uppdrag
            till Riksantikvarieämbetet att verka för ökad kunskap och kunskapsspridning.
            Jag nämnde det i mitt svar. Detta tycker jag är utomordentligt
            viktigt. Det syftar delvis till det som interpellanterna här lyfter
            fram, alltså hur vi kan få en större kunskap om detta fenomen
            och också om detaljer som gör det svårt att utöva verksamhet.
            Jag vet nämligen att det är näringsidkare och privatpersoner som
            investerar både mycket pengar och tid i dessa frågor.
          </note>
          <note>
            Riksantikvarieämbetet ska redovisa sina insatser och sitt resultat
            av detta arbete till regeringen, till mig, den 30 november. Jag
            ser mycket fram emot denna rapport. Den kanske också kan ge inspel
            till kommande och vidare insatser.
          </note>
          <note>
            Jag vill också återigen understryka det stöd som vi bestämde
            för 2020 och 2021 för att kunna ge det till olika aktörer som
            ägnar sig åt det rörliga kulturarvet för att stärka bevarandet
            av historiska transportmedel.
          </note>
          <note>
            När det gäller det enskilda fallet är det precis som ni säger
            att jag inte kan gå in på det. Men jag vill säga att jag tycker
            att det är bra att det prövas, och jag tycker att det är viktigt
            att dessa frågor lyfts fram. Det finns ett undantag för veteranfordon.
            Det finns ett syfte med det, och det är naturligtvis att kunna
            värna denna verksamhet.
          </note>
          <note>
            Anf. 145 JAN ERICSON (M):
          </note>
          <note>
            Fru talman! Vi kunde ha haft en tydlig lagreglering som skyddar
            det rörliga kulturarvet.
          </note>
          <note>
            Den 31 maj 2017 röstade en majoritet i riksdagen för ett tillkännagiv
            ­ ande till regeringen, som kulturministern nämner, om att man
            skyndsamt skulle ta fram en lagstiftning till skydd för det rörliga
            kulturarvet.
          </note>
          <note>
            I regeringens regleringsbrev för 2018 gav man Riksantikvarieämbetet
            detta uppdrag. Och hösten 2018 kom Riksantikvarieämbetet med sitt
            förslag att en hänsynsregel skulle införas i kulturmiljölagen
            med syftet att myndigheter ska ta hänsyn till intresset av att
            bevara och använda historiska transportmedel. Rapporten går faktiskt
            på djupet i den komplexa situationen kring dessa transportmedel
            – möjligheten att bevara och bruka dem – i relation till moderna
            lagkrav som är rimliga inom miljö- och trafiksäkerhetsområdet
            och annat. Riksantikvarieämbetet föreslog att lagen skulle träda
            i kraft den 1 januari 2020.
          </note>
          <note>
            I budgetpropositionen hösten 2020 återkommer dock regeringen
            i frågan och skriver att man bedömer att lagförslaget inte skulle
            utgöra ett ändamålsenligt skydd för det rörliga kulturarvet –
            men att man ändå inte avsåg att vidta ytterligare åtgärder för
            att ta fram lagstiftning till skydd för det rörliga kulturarvet.
            Regeringen skriver faktiskt rent ut att man inte avser att gå
            riksdagen till mötes, trots att man samtidigt skriver att man
            fortsatt ser frågan om bevarandet av det rörliga kulturarvet som
            angelägen.
          </note>
          <note>
            Den enda konkreta åtgärden från regeringens sida var alltså att
            ge Riksantikvarieämbetet i uppdrag att verka för ökad kunskap
            och kunskapsspridning om historiska transportmedel, och så lade
            man dit lite extra pengar.
          </note>
          <note>
            Det är bara att konstatera att regeringens hantering av frågan
            blev en besvikelse för dessa organisationer och för dem som ägnar
            sig åt den här hobbyn – och att regeringen faktiskt, om vi ska
            spetsa till det lite, trotsade riksdagens väldigt tydliga uppdrag.
            Ingen lagstiftning togs fram till skydd för det rörliga kulturarvets
            speciella situation. Den ökade kunskapssprid ­ ningen har uppenbarligen
            inte heller haft avsedd effekt, kan man tycka, med tanke på de
            ärenden som har lett fram till dagens debatt. Där verkar det verkligen
            som att regeringen inte har kunskap om den speciella situa ­ tionen
            för dessa fordon.
          </note>
          <note>
            Jag tycker som sagt att det är dags att gå från vackra ord om
            det rullande kulturarvets värde till konkret handling. För att
            det ska lyckas är det egentligen bara två saker vi måste vara
            överens om: Det ena är att vi delar problembilden, och det andra
            är att man ska försöka identifiera vilka problem som är specifika
            för dessa fordon men inte gäller för den stora fordonsflottan
            i övrigt.
          </note>
          <note>
            Det va r just därför jag ville väcka förslaget till kulturministern
            att gå alla dessa intresseorganisationer till mötes. De vill nämligen
            ha en arbetsgrupp tillsammans med myndigheterna där de kan sitta
            ned i lugn och ro, identifiera vilka problem som finns och försöka
            hitta lösningar som passar just de här specifika fordonen och
            som kan rymmas inom de undantag som lagen och EU:s regler medger.
            Det är väldigt svårt att få till detta om de här organisationerna
            själva ska ta initiativ till att träffa alla myndigheter och andra
            som man behöver träffa för att komma framåt.
          </note>
          <note>
            Det är också just därför jag närmast vädjar till kulturministern:
            Det måste komma ett initiativ uppifrån, och jag tror att kulturministern
            är helt rätt person att kalla till någon form av start för att
            dessa intressenter ska kunna träffas och försöka lösa de här problemen.
            Som Thomas Morell nämnde kan det inte vara upp till varje enskild
            handläggare att lite mer godtyckligt ta beslut i olika frågor,
            utan det måste finnas tydliga regler om att man ska göra undantag
            för och speciella bedömningar av de här historiska fordonen.
          </note>
          <note>
            Anf. 146 MARLÉNE LUND KOPPARKLINT (M):
          </note>
          <note>
            Fru talman! Kulturministern sa själv att det är bra att det som
            har hänt prövas och att det finns ett undantag för dessa fordon.
            Jag skulle vilja få säkerställt att det verkligen är så, för om
            det är så borde det som har skett inte ha skett.
          </note>
          <note>
            Folkrörelsen med det rullande kulturarvet har under senare år
            stött på allt större problem, och jag har belyst några av dem
            – bland annat det som skedde vid Länsstyrelsen i Västra Götalands
            län i augusti. Då satte man stopp för import av flera bilar med
            hänvisning till att flera av dessa enligt en EU-förordning bör
            klassas som miljöfarligt avfall, det vill säga skrot. Förordningens
            syfte är att hindra länder att dumpa miljöfarliga och gamla bilar
            i fattiga delar av världen, vilket är rimligt och något som vi
            moderater har ställt oss bakom. Men de aktuella bilarna, som tillhör
            detta kulturarv, är inget dumpat miljöavfall; de är historiska
            bilar som genom arbetstimmar ska restaureras och få nytt liv.
          </note>
          <note>
            Fru talman! Regeringen bör aktivt agera för att denna orimlighet
            ska upphöra. Det rullande kulturarvet bidrar positivt till vårt
            land – inte minst för våra ungdomar, vilket mina riksdagskollegor
            tidigare har påpekat. Det handlar om ungdomar som har ett genuint
            motorintresse och har detta som en hobby.
          </note>
          <note>
            Rörelsen vittnar dock om fortsatta problem, inte bara kopplat
            till det jag har nämnt utan också kopplat till administrativa
            regler för tillstånds ­ prövning gällande uppvisning av fordon
            vid evenemang som anordnas för allmänheten och användning av markområden.
            Det är också krångliga regler för registreringsskyltar, där originalform
            inte tillåts. Det gör att prakt ‑ och originalkänslan inte bibehålls
            eftersom man får göra ingrepp för att skylten ska passa.
          </note>
          <note>
            Fru talman! Här behöver man initiera ett arbete där man ser över
            helheten kopplat till de här olika tillstånden, för att underlätta
            och förenkla för olika motorevenemang och för att hela den här
            hobbyn ska överleva.
          </note>
          <note>
            Sedan skulle jag vilja gå in på klimathotet. Det är på allvar.
            Sveriges fordonsflotta och industri ska ställas om till fossilfritt,
            och ny fossilfri teknik utvecklas i snabb takt. Undantag från
            detta ska dock finnas när det gäller det rullande kulturarvet.
          </note>
          <note>
            I några svenska kommuner körs ånglok på smalspårig järnväg under
            sommarmånaderna, och folkrörelsen med entusiastfordon är motsvarande
            aktivitet fast på väg. Dessa historiska fordon är inte fossilfria
            och ska heller inte behöva leva upp till framtida krav på fossilfrihet
            – helt enkelt för att de bara körs i uppvisningssyfte under korta
            perioder. Deras påverkan på klimatet är helt försumbar, och det
            bör regeringen beakta i framtida regler för fossilfrihet inom
            den svenska fordonsflottan. Det är precis detta jag har pratat
            om.
          </note>
          <note>
            Jag skulle vilja avsluta med att ställa en fråga. Den kommer
            från en Facebookgrupp som heter Stoppa hotet mot veteranbilarna
            och som har närmare 16 000 medlemmar. Jag antar att kulturministern
            känner till denna grupp. Jag har en fråga från en medlem i den
            gruppen, och jag kommer att ställa den nästa gång jag står i talarstolen.
          </note>
          <note>
            Anf. 147 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Bilmuseet i Härnösand är en guldgruva och fantastiskt roligt;
            jag har varit där flera gånger och tittat på bilarna. Man får
            resa tillbaka i tiden. Lika fantastiskt är det att gå in på motorklubbar
            och i sådana kretsar och titta när äldre män i min ålder – jag
            betraktar mig faktiskt som äldre i dag – lär unga killar och tjejer
            att svetsa och knacka plåt och hur man renoverar motorer. Det
            samlar generationer att skapa någonting med händerna – att renovera
            någonting som byggdes för 50–60 år sedan, som har levt ett liv
            och blivit utslitet och som sedan ska återställas till det skick
            det var i tidigare.
          </note>
          <note>
            En del av de här människorna är så nördiga att de inte accepterar
            en skruv med fel legering. De går och tittar på bilen och säger
            ”Det där är fel skruv, och det där reläet ska inte vara där” och
            så vidare. Det är en upplevelse att få vara bland dessa människor
            och se deras kunskap, som de gärna förmedlar.
          </note>
          <note>
            Detta är dock på väg att fullständigt slås omkull därför att
            myndigheter tar godtyckliga beslut. Och jag säger att det är godtyckliga
            beslut, för jag har läst mejlkonversationen. Man följer inte förvaltningslagen
            för två öre. Jag har haft kontakt med Motorhistoriska Riksförbundet
            i dag, och de skriver: MHRF:s uppfattning är att Länsstyrelsen
            i Västra Götalands läns agerande är det enskilt största hotet
            någonsin mot fordonen, vår rörelse och vårt företagande. Det gäller
            alltså veteranfordon.
          </note>
          <note>
            Detta bygger på att en enskild tjänsteman inte har koll på läget.
            Här måste regeringen gå in och se till att systemfelet försvinner.
            Jag säger inte att ni ska titta på det enskilda ärendet, kulturministern,
            men systemfelet måste bort.
          </note>
          <note>
            Anf. 148 TREDJE VICE TALMANNEN:
          </note>
          <note>
            Jag måste ändå påminna om att vi från riksdagens talarstolar
            inte får debattera på ett sätt som gör att det går att identifiera
            enskilda tjänstemän eller enskilda ärenden. Även om jag har lyssnat
            in debattens engagemang är det så reglerna i kammaren ser ut.
          </note>
          <note>
            Anf. 149 Kultur- och demokratiminister AMANDA LIND (MP):
          </note>
          <note>
            Fru talman! Jag kan börja med att kommentera Thomas Morells inlägg.
            Förutom att det sker en rättslig prövning i detta enskilda ärende
            har jag redan sagt att detta är den gång vi har när det blir den
            här typen av meningsskiljaktigheter i ett ärende. Det är bra att
            detta prövas.
          </note>
          <note>
            Jag vill minnas att det också var uppe i interpellationen om
            Naturvårdsverkets vägledning, för detta har varit en viktig del
            i att hitta system och en tydlig vägledning för definitionsfrågan.
            Jag vet också att det har funnits en diskussion med koppling till
            Motorhistoriska Riksförbundet och förbundets möjlighet att komma
            med inspel till vägledningen. Eftersom det inte är min myndighet
            vill jag dock överlåta kommentarer om detta till miljöminister
            Per Bolund. Jag vet att han har svarat på riksdagsfrågor om detta,
            och jag vet att han också är uppmärksammad på den här situationen.
          </note>
          <note>
            Jag vill också kommentera detta med den uppväxande generationen
            och glädjen i att stå i ett garage och lära sig att hantera den
            här typen av fordon. Jag har sett det med egna ögon; jag har haft
            motorengagerade ungdomar i min egen familj och har sett vilken
            enorm källa till kunskap det är. Saker man inte trodde att en
            tonårskille skulle göra händer faktiskt med detta engagemang kring
            en veteranbil, en epatraktor eller vad det nu är. Detta är naturligtvis
            av stort värde, inte minst när vi nu ser hur hantverksskicklighet
            är någonting som vi kommer att behöva. Det vet vi, för det handlar
            också om hållbarhet för framtiden.
          </note>
          <note>
            Jag vill även kommentera Jan Ericsons frågor till mig som jag
            inte hann med i det förra inlägget.
          </note>
          <note>
            En fråga gällde huruvida jag delar uppfattningen att detta är
            problem. Det är uppenbart så att detta enskilda fall har väckt
            mycket oro och osäkerhet. Det är därför jag återkommer till att
            det är bra att det prövas och att det är bra att det finns en
            dialog med koppling till ansvarig minister för Naturvårdsverket.
          </note>
          <note>
            När det gäller frågan om huruvida jag ämnar ta initiativ till
            ett arbete blir det lite trixigt i och med att vi pratar om myndigheter
            som inte är på mitt område. Jag vill ändå återkomma till det som
            regeringen gjorde efter arbetet och uppdraget som Riksantikvarieämbetet
            fick och till hur vi tog frågan vidare.
          </note>
          <note>
            Det är som jag själv sa i mitt förra inlägg och som Jan Ericson
            påpekade: Efter att vi tog del av Riksantikvarieämbetets rapport
            valde vi att inte gå vidare med den lagstiftningen. Riksantikvarieämbetet
            lyfte själva fram ett antal problem med den föreslagna bestämmelsen.
            Detta var problem som innebar att en sådan bestämmelse inte skulle
            ha konkret effekt även om vi skulle inrätta den. Det var skälet
            till att detta avskrevs – med riksdagens stöd, vill jag understryka.
          </note>
          <note>
            Däremot är frågan inte död. Jag tycker att det är ett väldigt
            viktigt uppdrag som Riksantikvarieämbetet har fått. Jag ser fram
            emot uppföljningen – även uppföljningen när det gäller de särskilda
            medel som vi har betalat ut under två år.
          </note>
          <note>
            Jag är definitivt öppen för att överväga om det finns ytterligare
            insatser vi kan behöva göra för att främja det rörliga kulturarvet.
            Det kan naturligtvis handla om lagstiftning, om man finner att
            det finns ett behov av att överväga sådan, men det handlar inte
            minst om främjandefrågor, dialog och kunskapslyft och om att försöka
            identifiera var det finns olika typer av utmaningar.
          </note>
          <note>
            Jag ser fram emot denna uppföljning senare i höst.
          </note>
          <note>
            Anf. 150 JAN ERICSON (M):
          </note>
          <note>
            Fru talman! Jag vet att det är ganska många runt om i landet
            som följer vår debatt via riksdagens hemsida. Det här har väckt
            väldigt stort intresse, och jag tycker att den som tittar på detta
            ska ta till sig att ministern faktiskt är väldigt tydlig med att
            hon ser värdet i den här verksamheten. Jag hoppas verkligen innerligt
            att detta också står för hela regeringen.
          </note>
          <note>
            Samtidigt går det inte att komma ifrån att problemen finns, och
            jag är inte riktigt överens med kulturministern om att det är
            främjande och sådant som är det viktigaste. Jag tror faktiskt
            att det absolut viktigaste i det här läget är att identifiera
            de problem som finns, att alla som jobbar med dessa frågor på
            olika myndigheter inser att veteranfordon är en speciell verksamhet
            som inte passar in i de vanliga regelverken och att alla tillsammans
            försöker att identifiera vilka av dessa problem som är värst och
            hur de ska hanteras.
          </note>
          <note>
            Därför envisas jag lite med att jag tror att det skulle vara
            väldigt bra om man kunde samla aktörerna tillsammans med myndigheterna
            för att bena ut de här sakerna i lugn och ro. Vägen framåt går
            ofta genom samtal och genom att man ökar förståelsen. Det kan
            vara så att människor som har veteranfordon har svårt att förstå
            vilka regelverk som myndigheterna har att följa och, omvänt, att
            de som sitter på myndigheterna inte förstår verksamheten och verkligheten
            för dem som renoverar och importerar fordon. Jag tror att ökad
            förståelse skulle betyda väldigt mycket.
          </note>
          <note>
            Även bränslefrågan, som Marléne Kopparklint tog upp, är någonting
            som oroar väldigt många. Oavsett hur vi hanterar bränslen för
            moderna fordon måste de gamla historiska fordonen kunna ha tillgång
            till bränslen som gör att de också kan fungera. Detta är också
            en viktig politisk fråga.
          </note>
          <note>
            Jag anar ändå ett visst hopp om att kulturministern kanske kan
            tänkas agera ytterligare i frågan. Det kommer vi moderater också
            att göra. Jag tackar för debatten.
          </note>
          <note>
            Anf. 151 MARLÉNE LUND KOPPARKLINT (M):
          </note>
          <note>
            Fru talman! Jag skulle vilja börja med frågan från en medlem
            av Face ­ bookgruppen Stoppa hotet mot veteranbilarna. Denna fråga
            tycker jag är oerhört relevant. Den handlar om hur viktig kulturministern
            ser att fordonshobbyn är för landet utanför storstadsregionerna
            sett ur såväl ett näringspolitiskt som ett socialt perspektiv
            samt som en möjlig väg till förstärkt integration för ungdomar
            i utanförskap.
          </note>
          <note>
            Det här är en viktig fråga för Sverige och, inte minst, landsbygden.
            Att detta inte är ministerns myndigheter hindrar ju inte ministern
            från att initie ­ ra ett möte med intresseorganisationer i syfte
            att bevara det kulturintresse som finns och bidra till att utvecklingen
            fortsätter. Vi har flera intresse ­ organisationer, och jag kan
            gladeligen bidra med att lämna över uppgifter om dem som finns,
            om ni inte redan känner till dem. Detta är oerhört vik ­ tigt.
          </note>
          <note>
            Ministern har nu ställt sig positiv till att bevara och utveckla
            det rullande kulturarvet. Nu är det upp till bevis. Nu gäller
            det att svara på de här frågorna, initiera möten med intresseorganisationer
            och delta i bilträffar som finns runt om i landet för att bilda
            sig en uppfattning om hur det ser ut. Jag bjuder gladeligen in
            kulturministern till Värmland och Kil till nästa träff.
          </note>
          <note>
            Jag hoppas att vi tillsammans ska kunna bidra till att man inte
            sätter käppar i hjulen på grund av politik som kanske grundas
            på okunskap eller vad det nu kan handla om utan faktiskt bidrar
            till att bevara det rullande kulturarvet.
          </note>
          <note>
            Anf. 152 Kultur- och demokratiminister AMANDA LIND (MP):
          </note>
          <note>
            Fru talman! Jag kan börja med att rikta mig direkt till frågeställaren
            från Facebookgruppen som Marléne Lund Kopparklint nämnde och verkligen
            understryka att jag ser detta som en viktig del av vårt kulturarv
            – både det rent fysiska kulturarvet och det immateriella. Det
            handlar om kunskapen om vård och historia och om det engagemang
            detta väcker, inte minst hos väldigt många barn och unga och hos
            organisationer.
          </note>
          <note>
            Jag har själv en politisk grund i Härnösand, som ju är en kommun
            med en väldigt levande bilkultur och cruisingkultur. Där är bilträffar
            en bärande del som också lockar folk från hela regionen. Det finns
            även ett bilmuseum som synliggör detta för en bredare allmänhet
            och sprider kunskapen.
          </note>
          <note>
            Fru talman! Jag är absolut öppen för fortsatt dialog, och jag
            tycker att det vore väldigt trevligt att vid tillfälle besöka
            Värmland, bland annat i detta syfte. Men det handlar framför allt
            om att fortsätta arbetet och om att följa upp det uppdrag som
            vi har gett till Riksantikvarieämbetet . Det handlar också om
            de särskilda medel vi har gett till civilsamhället för att utveckla
            det rörliga kulturarvet och om att utvärdera och se om något ytterligare
            behöver göras.
          </note>
          <note>
            Fru talman! Jag är väldigt mån om att den här delen av vårt kulturarv
            inte ska känna sig försummad på något sätt. Jag inser att det
            här är en del av vårt gemensamma kulturarv som många känner ett
            starkt intresse för och som också har betydelse för alltifrån
            besöksnäring till våra ungas engagemang och kunskap för framtiden.
          </note>
          <note>
            Med detta vill jag tacka för en givande diskussion. Naturligtvis
            tar jag med mig denna debatt i mitt framtida arbete.
          </note>
          <note>
            Interpellationsdebatten var härmed avslutad.
          </note>
          <note>
            § 26 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2020/21:218 Riksrevisionens rapport om administrationen i statliga
            myndigheter
          </note>
          <note>
            Kammaren biföll talmannens förslag att motionstiden för ovanstående
            skrivelse skulle förlängas till och med onsdagen den 2 9 september
            .
          </note>
          <note>
            § 27 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 8 september
          </note>
          <note>
            2020/21:902 Kulturens och konstens frihet
          </note>
          <note>
            av Viktor Wärnick (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            § 28 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 8 september
          </note>
          <note>
            2020/21:3619 Sänkta krav i grundskolan
          </note>
          <note>
            av Björn Söder (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:3620 Cementbristens effekter på bostadsbyggandet
          </note>
          <note>
            av Carl-Oskar Bohlin (M)
          </note>
          <note>
            till statsrådet Märta Stenevi (MP)
          </note>
          <note>
            2020/21:3621 Den svenska integrationspolitiken
          </note>
          <note>
            av Ludvig Aspling (SD)
          </note>
          <note>
            till statsrådet Märta Stenevi (MP)
          </note>
          <note>
            2020/21:3622 Ivos avgifter
          </note>
          <note>
            av Lina Nordquist (L)
          </note>
          <note>
            till socialminister Lena Hallengren (S)
          </note>
          <note>
            2020/21:3623 Avgifterna för ändringsansökningar
          </note>
          <note>
            av Sofia Nilsson (C)
          </note>
          <note>
            till socialminister Lena Hallengren (S)
          </note>
          <note>
            2020/21:3624 Färdtjänst för personer med nedsatt syn
          </note>
          <note>
            av Bengt Eliasson (L)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3625 Kompensation för uteblivna inkomster under pandemin
          </note>
          <note>
            av Magnus Stuart (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:3626 Fåröfärjans verksamhet
          </note>
          <note>
            av Lars Thomsson (C)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3627 Elbrist i kommunerna och dess effekter på jobb och
            företag
          </note>
          <note>
            av Lars Hjälmered (M)
          </note>
          <note>
            till statsrådet Anders Ygeman (S)
          </note>
          <note>
            2020/21:3628 Sveriges konkurrenskraft i den digitala sektorn
          </note>
          <note>
            av Lars Hjälmered (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:3629 Ökad förföljelse av bahaier i Iran
          </note>
          <note>
            av Anders Österberg (S)
          </note>
          <note>
            till utrikesminister Ann Linde (S)
          </note>
          <note>
            § 29 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 8 september
          </note>
          <note>
            2020/21:3552 Importerad långtidsarbetslöshet
          </note>
          <note>
            av Björn Söder (SD)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:3559 Pressekreterares kontakt med tidning efter granskning
          </note>
          <note>
            av Björn Söder (SD)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:3565 Bredbandsstödet
          </note>
          <note>
            av Fredrik Christensson (C)
          </note>
          <note>
            till statsrådet Anders Ygeman (S)
          </note>
          <note>
            2020/21:3548 Förutsättningar för mediers och den grävande journalistikens
            oberoende
          </note>
          <note>
            av Lars Beckman (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:3572 Miljöbilsdefinitionen
          </note>
          <note>
            av Betty Malmberg (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3564 Brister i kraftnätet
          </note>
          <note>
            av Elisabeth Björnsdotter Rahm (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:3562 Ökade nätavgifter
          </note>
          <note>
            av Lars Hjälmered (M)
          </note>
          <note>
            till finansminister Magdalena Andersson (S)
          </note>
          <note>
            2020/21:3558 Myndighetsstruktur för folkhälsofrågor
          </note>
          <note>
            av Björn Söder (SD)
          </note>
          <note>
            till socialminister Lena Hallengren (S)
          </note>
          <note>
            2020/21:3566 Riksrevisionens kritik med anledning av upprustningen
            av armén
          </note>
          <note>
            av Björn Söder (SD)
          </note>
          <note>
            till försvarsminister Peter Hultqvist (S)
          </note>
          <note>
            2020/21:3581 Myndighetsanställdas arbetssituation
          </note>
          <note>
            av Björn Söder (SD)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:3546 Arbetsmiljön i skogen
          </note>
          <note>
            av Lars Beckman (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:3571 Situationen inom djursjukvården
          </note>
          <note>
            av Betty Malmberg (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:3569 Covidbevis för svenskar vaccinerade i Norge
          </note>
          <note>
            av Håkan Svenneling (V)
          </note>
          <note>
            till statsrådet Anna Hallberg (S)
          </note>
          <note>
            2020/21:3556 Krigsutrustning till Sverige
          </note>
          <note>
            av Markus Wiechel (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:3580 Regeringens relation till medier
          </note>
          <note>
            av Angelika Bengtsson (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:3575 Ersättning från Justitiekanslern till livstidsdömd
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3547 Skatt på engångsartiklar
          </note>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            2020/21:3561 Inrapporterade it-incidenter
          </note>
          <note>
            av Lars Hjälmered (M)
          </note>
          <note>
            till statsrådet Mikael Damberg (S)
          </note>
          <note>
            2020/21:3568 Energistadgefördraget
          </note>
          <note>
            av Jens Holm (V)
          </note>
          <note>
            till statsrådet Anders Ygeman (S)
          </note>
          <note>
            2020/21:3577 Sveriges bistånd till Afghanistan
          </note>
          <note>
            av Björn Söder (SD)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:3579 Den förändrade Sverigebilden
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:3557 Arbete framför bidrag
          </note>
          <note>
            av Markus Wiechel (SD)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:3549 Förutsättningarna för Sveriges kvarvarande järnvägsfärjor
          </note>
          <note>
            av Anders Hansson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3563 Teracom
          </note>
          <note>
            av Lars Hjälmered (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:3578 Avfall och miljöbalken
          </note>
          <note>
            av Betty Malmberg (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3503 Smittspårning av flygresenärer
          </note>
          <note>
            av Johan Hultberg (M)
          </note>
          <note>
            till socialminister Lena Hallengren (S)
          </note>
          <note>
            2020/21:3567 EU-systemet för smittspårning
          </note>
          <note>
            av Markus Wiechel (SD)
          </note>
          <note>
            till socialminister Lena Hallengren (S)
          </note>
          <note>
            2020/21:3506 Kontroll av pensioner
          </note>
          <note>
            av Katarina Brännström (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:3509 Bärförmåga i byggnader
          </note>
          <note>
            av Ola Johansson (C)
          </note>
          <note>
            till statsrådet Märta Stenevi (MP)
          </note>
          <note>
            2020/21:3512 Vaccination av minderåriga
          </note>
          <note>
            av Ann-Christine From Utterstedt (SD)
          </note>
          <note>
            till socialminister Lena Hallengren (S)
          </note>
          <note>
            2020/21:3508 Lantmäteriets handläggningstider
          </note>
          <note>
            av Ola Johansson (C)
          </note>
          <note>
            till statsrådet Märta Stenevi (MP)
          </note>
          <note>
            2020/21:3505 Självförsörjning hos utlandsfödda
          </note>
          <note>
            av Katarina Brännström (M)
          </note>
          <note>
            till statsrådet Märta Stenevi (MP)
          </note>
          <note>
            2020/21:3511 Negativa effekter vid ett förändrat MKB-direktiv
          </note>
          <note>
            av John Widegren (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3510 Rovdjurstrycket i Gävleborg
          </note>
          <note>
            av Lars Beckman (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:3513 Den årliga tidsomställningen
          </note>
          <note>
            av Ann-Christine From Utterstedt (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3550 Skuldregister
          </note>
          <note>
            av Angelica Lundberg (SD)
          </note>
          <note>
            till statsrådet Åsa Lindhagen (MP)
          </note>
          <note>
            2020/21:3555 Resursbrister vid NFC
          </note>
          <note>
            av Björn Söder (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:3544 Utbyggnad av vägar i stället för sänkt hastighet
          </note>
          <note>
            av Magnus Jacobsson (KD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3518 Den svenska äganderätten
          </note>
          <note>
            av Dennis Dioukarev (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3545 Trafiksäkerhet vid stora statliga investeringar
          </note>
          <note>
            av Magnus Jacobsson (KD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3437 Afghanska tolkar
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3456 Eupols polismission i Afghanistan
          </note>
          <note>
            av Maria Nilsson (L)
          </note>
          <note>
            till utrikesminister Ann Linde (S)
          </note>
          <note>
            2020/21:3507 Försvarsmaktens ansvar för PFAS-utsläpp
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2020/21:3501 Förbättrad information om Prep
          </note>
          <note>
            av Robert Hannah (L)
          </note>
          <note>
            till socialminister Lena Hallengren (S)
          </note>
          <note>
            2020/21:3515 Marknaden för fusktjänster riktade till högskolestuderande
          </note>
          <note>
            av Pia Nilsson (S)
          </note>
          <note>
            till statsrådet Matilda Ernkrans (S)
          </note>
          <note>
            2020/21:3516 Klankriget i Hjällbo
          </note>
          <note>
            av Dennis Dioukarev (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:3517 Tryggheten i Göteborg
          </note>
          <note>
            av Dennis Dioukarev (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:3514 Implementering av klimatstyrande vägavgifter för
            godstrafik i Sverige
          </note>
          <note>
            av Jens Holm (V)
          </note>
          <note>
            till finansminister Magdalena Andersson (S)
          </note>
          <note>
            2020/21:3554 Leverans av ubåtar till försvaret
          </note>
          <note>
            av Björn Söder (SD)
          </note>
          <note>
            till försvarsminister Peter Hultqvist (S)
          </note>
          <note>
            2020/21:3553 Sveriges deltagande i FN:s rasismkonferens
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:3519 Stopp för vindkraftsbygge
          </note>
          <note>
            av Björn Söder (SD)
          </note>
          <note>
            till statsrådet Märta Stenevi (MP)
          </note>
          <note>
            2020/21:3523 Effekten av farmakologisk behandling av sexualförbrytare
          </note>
          <note>
            av Marléne Lund Kopparklint (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3536 Kriminalvårdens farmakologiska behandlingsmetod
            för dömda pedofiler
          </note>
          <note>
            av Marléne Lund Kopparklint (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3528 Känsliga personuppgifter i kinesisk ägo
          </note>
          <note>
            av Markus Wiechel (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:3530 Säkerhetsprövning av evakuerade
          </note>
          <note>
            av Markus Wiechel (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:3533 Utbetalning av solcellsstödet
          </note>
          <note>
            av Rickard Nordin (C)
          </note>
          <note>
            till finansminister Magdalena Andersson (S)
          </note>
          <note>
            2020/21:3570 Utbetalning av solcellsstöd
          </note>
          <note>
            av Betty Malmberg (M)
          </note>
          <note>
            till statsrådet Anders Ygeman (S)
          </note>
          <note>
            2020/21:3539 Utreseförbudets funktion
          </note>
          <note>
            av Mikael Eskilandersson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3551 Utförsel av flickor från Sverige
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 30 Kammaren åtskildes kl. 19 . 29 .
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 11 anf.
            37 (delvis) ,
          </note>
          <note>
            av tredje vice talmannen därefter till och med § 16 anf. 77 (delvis)
            ,
          </note>
          <note>
            av andre vice talmannen därefter till och med § 22 anf. 121 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            LENA LINDBÄCK
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Avsägelser
          </note>
          <note>
            § 2 Anmälan om ersättare
          </note>
          <note>
            § 3 Anmälan om kompletteringsval
          </note>
          <note>
            § 4 Anmälan om fördröjt svar på interpellation
          </note>
          <note>
            § 5 Ärenden för hänvisning till utskott
          </note>
          <note>
            § 6 Svar på interpellation 2020/21:861 om framförhållningen hos
            Migrationsverket
          </note>
          <note>
            Anf. 1 Justitie- och migrationsminister MORGAN JOHANSSON (S)
          </note>
          <note>
            Anf. 2 ANN-SOFIE ALM (M)
          </note>
          <note>
            Anf. 3 Justitie- och migrationsminister MORGAN JOHANSSON (S)
          </note>
          <note>
            Anf. 4 ANN-SOFIE ALM (M)
          </note>
          <note>
            Anf. 5 Justitie- och migrationsminister MORGAN JOHANSSON (S)
          </note>
          <note>
            Anf. 6 ANN-SOFIE ALM (M)
          </note>
          <note>
            Anf. 7 Justitie- och migrationsminister MORGAN JOHANSSON (S)
          </note>
          <note>
            § 7 Svar på interpellation 2020/21:862 om fastställande av identitet
          </note>
          <note>
            Anf. 8 Justitie- och migrationsminister MORGAN JOHANSSON (S)
          </note>
          <note>
            Anf. 9 ANN-SOFIE ALM (M)
          </note>
          <note>
            Anf. 10 Justitie- och migrationsminister MORGAN JOHANSSON (S)
          </note>
          <note>
            Anf. 11 ANN-SOFIE ALM (M)
          </note>
          <note>
            Anf. 12 Justitie- och migrationsminister MORGAN JOHANSSON (S)
          </note>
          <note>
            Anf. 13 ANN-SOFIE ALM (M)
          </note>
          <note>
            Anf. 14 Justitie- och migrationsminister MORGAN JOHANSSON (S)
          </note>
          <note>
            § 8 Svar på interpellation 2020/21:834 om förutsättningar för
            skärgården att leva året om
          </note>
          <note>
            Anf. 15 Näringsminister IBRAHIM BAYLAN (S)
          </note>
          <note>
            Anf. 16 KERSTIN LUNDGREN (C)
          </note>
          <note>
            Anf. 17 Näringsminister IBRAHIM BAYLAN (S)
          </note>
          <note>
            Anf. 18 KERSTIN LUNDGREN (C)
          </note>
          <note>
            Anf. 19 Näringsminister IBRAHIM BAYLAN (S)
          </note>
          <note>
            Anf. 20 KERSTIN LUNDGREN (C)
          </note>
          <note>
            Anf. 21 Näringsminister IBRAHIM BAYLAN (S)
          </note>
          <note>
            § 9 Svar på interpellation 2020/21:877 om regeringens klimatkrav
            vid coronastöd till flyget
          </note>
          <note>
            Anf. 22 Näringsminister IBRAHIM BAYLAN (S)
          </note>
          <note>
            Anf. 23 JENS HOLM (V)
          </note>
          <note>
            Anf. 24 Näringsminister IBRAHIM BAYLAN (S)
          </note>
          <note>
            Anf. 25 JENS HOLM (V)
          </note>
          <note>
            Anf. 26 Näringsminister IBRAHIM BAYLAN (S)
          </note>
          <note>
            Anf. 27 JENS HOLM (V)
          </note>
          <note>
            Anf. 28 Näringsminister IBRAHIM BAYLAN (S)
          </note>
          <note>
            § 10 Svar på interpellation 2020/21:878 om statsstöd i linje
            med miljömålen
          </note>
          <note>
            Anf. 29 Näringsminister IBRAHIM BAYLAN (S)
          </note>
          <note>
            Anf. 30 JENS HOLM (V)
          </note>
          <note>
            Anf. 31 Näringsminister IBRAHIM BAYLAN (S)
          </note>
          <note>
            Anf. 32 JENS HOLM (V)
          </note>
          <note>
            Anf. 33 Näringsminister IBRAHIM BAYLAN (S)
          </note>
          <note>
            Anf. 34 JENS HOLM (V)
          </note>
          <note>
            Anf. 35 Näringsminister IBRAHIM BAYLAN (S)
          </note>
          <note>
            § 11 Svar på interpellation 2020/21:860 om bilstöd
          </note>
          <note>
            Anf. 36 Finansminister MAGDALENA ANDERSSON (S)
          </note>
          <note>
            Anf. 37 LARS BECKMAN (M)
          </note>
          <note>
            Anf. 38 Finansminister MAGDALENA ANDERSSON (S)
          </note>
          <note>
            Anf. 39 LARS BECKMAN (M)
          </note>
          <note>
            Anf. 40 Finansminister MAGDALENA ANDERSSON (S)
          </note>
          <note>
            Anf. 41 LARS BECKMAN (M)
          </note>
          <note>
            Anf. 42 Finansminister MAGDALENA ANDERSSON (S)
          </note>
          <note>
            § 12 Svar på interpellation 2020/21:867 om folkbokföring och
            hemlöshet
          </note>
          <note>
            Anf. 43 Finansminister MAGDALENA ANDERSSON (S)
          </note>
          <note>
            Anf. 44 TONY HADDOU (V)
          </note>
          <note>
            Anf. 45 Finansminister MAGDALENA ANDERSSON (S)
          </note>
          <note>
            Anf. 46 TONY HADDOU (V)
          </note>
          <note>
            Anf. 47 Finansminister MAGDALENA ANDERSSON (S)
          </note>
          <note>
            Anf. 48 TONY HADDOU (V)
          </note>
          <note>
            Anf. 49 Finansminister MAGDALENA ANDERSSON (S)
          </note>
          <note>
            § 13 Svar på interpellation 2020/21:879 om krispolitikens fördelningspolitiska
            effekter
          </note>
          <note>
            Anf. 50 Finansminister MAGDALENA ANDERSSON (S)
          </note>
          <note>
            Anf. 51 TONY HADDOU (V)
          </note>
          <note>
            Anf. 52 Finansminister MAGDALENA ANDERSSON (S)
          </note>
          <note>
            Anf. 53 TONY HADDOU (V)
          </note>
          <note>
            Anf. 54 Finansminister MAGDALENA ANDERSSON (S)
          </note>
          <note>
            Anf. 55 TONY HADDOU (V)
          </note>
          <note>
            Anf. 56 Finansminister MAGDALENA ANDERSSON (S)
          </note>
          <note>
            § 14 Svar på interpellation 2020/21:845 om hanteringen av elbilsbränder
          </note>
          <note>
            Anf. 57 Statsrådet MIKAEL DAMBERG (S)
          </note>
          <note>
            Anf. 58 ALEXANDRA ANSTRELL (M)
          </note>
          <note>
            Anf. 59 THOMAS MORELL (SD)
          </note>
          <note>
            Anf. 60 Statsrådet MIKAEL DAMBERG (S)
          </note>
          <note>
            Anf. 61 ALEXANDRA ANSTRELL (M)
          </note>
          <note>
            Anf. 62 THOMAS MORELL (SD)
          </note>
          <note>
            Anf. 63 Statsrådet MIKAEL DAMBERG (S)
          </note>
          <note>
            Anf. 64 ALEXANDRA ANSTRELL (M)
          </note>
          <note>
            Anf. 65 Statsrådet MIKAEL DAMBERG (S)
          </note>
          <note>
            § 15 Svar på interpellation 2020/21:847 om Kustbevakningens finansiering
          </note>
          <note>
            Anf. 66 Statsrådet MIKAEL DAMBERG (S)
          </note>
          <note>
            Anf. 67 ALEXANDRA ANSTRELL (M)
          </note>
          <note>
            Anf. 68 Statsrådet MIKAEL DAMBERG (S)
          </note>
          <note>
            Anf. 69 ALEXANDRA ANSTRELL (M)
          </note>
          <note>
            Anf. 70 Statsrådet MIKAEL DAMBERG (S)
          </note>
          <note>
            Anf. 71 ALEXANDRA ANSTRELL (M)
          </note>
          <note>
            Anf. 72 Statsrådet MIKAEL DAMBERG (S)
          </note>
          <note>
            § 16 Svar på interpellation 2020/21:849 om landsbygdens möjligheter
            att bekämpa skogsbränder
          </note>
          <note>
            Anf. 73 Statsrådet MIKAEL DAMBERG (S)
          </note>
          <note>
            Anf. 74 MIKAEL OSCARSSON (KD)
          </note>
          <note>
            Anf. 75 Statsrådet MIKAEL DAMBERG (S)
          </note>
          <note>
            Anf. 76 MIKAEL OSCARSSON (KD)
          </note>
          <note>
            Anf. 77 Statsrådet MIKAEL DAMBERG (S)
          </note>
          <note>
            Anf. 78 MIKAEL OSCARSSON (KD)
          </note>
          <note>
            Anf. 79 Statsrådet MIKAEL DAMBERG (S)
          </note>
          <note>
            § 17 Svar på interpellation 2020/21:850 om en förnyad utredning
            om Estonias militärtransporter
          </note>
          <note>
            Anf. 80 Statsrådet MIKAEL DAMBERG (S)
          </note>
          <note>
            Anf. 81 MIKAEL OSCARSSON (KD)
          </note>
          <note>
            Anf. 82 Statsrådet MIKAEL DAMBERG (S)
          </note>
          <note>
            Anf. 83 MIKAEL OSCARSSON (KD)
          </note>
          <note>
            Anf. 84 Statsrådet MIKAEL DAMBERG (S)
          </note>
          <note>
            Anf. 85 MIKAEL OSCARSSON (KD)
          </note>
          <note>
            Anf. 86 Statsrådet MIKAEL DAMBERG (S)
          </note>
          <note>
            § 18 Svar på interpellationerna 2020/21:852 och 853 om mörkertalet
            gällande illegala transporter
          </note>
          <note>
            Anf. 87 Statsrådet MIKAEL DAMBERG (S)
          </note>
          <note>
            Anf. 88 THOMAS MORELL (SD)
          </note>
          <note>
            Anf. 89 Statsrådet MIKAEL DAMBERG (S)
          </note>
          <note>
            Anf. 90 THOMAS MORELL (SD)
          </note>
          <note>
            Anf. 91 Statsrådet MIKAEL DAMBERG (S)
          </note>
          <note>
            Anf. 92 THOMAS MORELL (SD)
          </note>
          <note>
            Anf. 93 Statsrådet MIKAEL DAMBERG (S)
          </note>
          <note>
            § 19 Svar på interpellation 2020/21:854 om våldet som drabbar
            även oskyldiga barn
          </note>
          <note>
            Anf. 94 Statsrådet MIKAEL DAMBERG (S)
          </note>
          <note>
            Anf. 95 THOMAS MORELL (SD)
          </note>
          <note>
            Anf. 96 Statsrådet MIKAEL DAMBERG (S)
          </note>
          <note>
            Anf. 97 THOMAS MORELL (SD)
          </note>
          <note>
            Anf. 98 Statsrådet MIKAEL DAMBERG (S)
          </note>
          <note>
            Anf. 99 THOMAS MORELL (SD)
          </note>
          <note>
            Anf. 100 Statsrådet MIKAEL DAMBERG (S)
          </note>
          <note>
            § 20 Svar på interpellation 2020/21:848 om elbilar i parkeringsgarage
            och inne i städer
          </note>
          <note>
            Anf. 101 Statsrådet ANDERS YGEMAN (S)
          </note>
          <note>
            Anf. 102 ALEXANDRA ANSTRELL (M)
          </note>
          <note>
            Anf. 103 THOMAS MORELL (SD)
          </note>
          <note>
            Anf. 104 Statsrådet ANDERS YGEMAN (S)
          </note>
          <note>
            Anf. 105 ALEXANDRA ANSTRELL (M)
          </note>
          <note>
            Anf. 106 THOMAS MORELL (SD)
          </note>
          <note>
            Anf. 107 Statsrådet ANDERS YGEMAN (S)
          </note>
          <note>
            Anf. 108 ALEXANDRA ANSTRELL (M)
          </note>
          <note>
            Anf. 109 Statsrådet ANDERS YGEMAN (S)
          </note>
          <note>
            § 21 Svar på interpellation 2020/21:851 om elförsörjning i Uppsala
            län
          </note>
          <note>
            Anf. 110 Statsrådet ANDERS YGEMAN (S)
          </note>
          <note>
            Anf. 111 MIKAEL OSCARSSON (KD)
          </note>
          <note>
            Anf. 112 Statsrådet ANDERS YGEMAN (S)
          </note>
          <note>
            Anf. 113 MAGNUS OSCARSSON (KD)
          </note>
          <note>
            Anf. 114 Statsrådet ANDERS YGEMAN (S)
          </note>
          <note>
            Anf. 115 MIKAEL OSCARSSON (KD)
          </note>
          <note>
            Anf. 116 Statsrådet ANDERS YGEMAN (S)
          </note>
          <note>
            § 22 Svar på interpellation 2020/21:857 om andelen manlig personal
            i förskolan
          </note>
          <note>
            Anf. 117 Utbildningsminister ANNA EKSTRÖM (S)
          </note>
          <note>
            Anf. 118 MICHAEL RUBBESTAD (SD)
          </note>
          <note>
            Anf. 119 Utbildningsminister ANNA EKSTRÖM (S)
          </note>
          <note>
            Anf. 120 MICHAEL RUBBESTAD (SD)
          </note>
          <note>
            Anf. 121 Utbildningsminister ANNA EKSTRÖM (S)
          </note>
          <note>
            Anf. 122 MICHAEL RUBBESTAD (SD)
          </note>
          <note>
            Anf. 123 Utbildningsminister ANNA EKSTRÖM (S)
          </note>
          <note>
            § 23 Svar på interpellation 2020/21:858 om skärpta krav på pedagogisk
            omsorg
          </note>
          <note>
            Anf. 124 Utbildningsminister ANNA EKSTRÖM (S)
          </note>
          <note>
            Anf. 125 ROGER HADDAD (L)
          </note>
          <note>
            Anf. 126 MICHAEL RUBBESTAD (SD)
          </note>
          <note>
            Anf. 127 Utbildningsminister ANNA EKSTRÖM (S)
          </note>
          <note>
            Anf. 128 ROGER HADDAD (L)
          </note>
          <note>
            Anf. 129 MICHAEL RUBBESTAD (SD)
          </note>
          <note>
            Anf. 130 Utbildningsminister ANNA EKSTRÖM (S)
          </note>
          <note>
            Anf. 131 ROGER HADDAD (L)
          </note>
          <note>
            Anf. 132 Utbildningsminister ANNA EKSTRÖM (S)
          </note>
          <note>
            § 24 Svar på interpellationerna 2020/21:863 och 865 om de gymnasiala
            idrottsutbildningarna
          </note>
          <note>
            Anf. 133 Utbildningsminister ANNA EKSTRÖM (S)
          </note>
          <note>
            Anf. 134 ALEXANDRA ANSTRELL (M)
          </note>
          <note>
            Anf. 135 Utbildningsminister ANNA EKSTRÖM (S)
          </note>
          <note>
            Anf. 136 ALEXANDRA ANSTRELL (M)
          </note>
          <note>
            Anf. 137 Utbildningsminister ANNA EKSTRÖM (S)
          </note>
          <note>
            Anf. 138 ALEXANDRA ANSTRELL (M)
          </note>
          <note>
            Anf. 139 Utbildningsminister ANNA EKSTRÖM (S)
          </note>
          <note>
            § 25 Svar på interpellationerna 2020/21:870 och 876 om skyddet
            av det rullande kulturarvet
          </note>
          <note>
            Anf. 140 Kultur- och demokratiminister AMANDA LIND (MP)
          </note>
          <note>
            Anf. 141 JAN ERICSON (M)
          </note>
          <note>
            Anf. 142 MARLÉNE LUND KOPPARKLINT (M)
          </note>
          <note>
            Anf. 143 THOMAS MORELL (SD)
          </note>
          <note>
            Anf. 144 Kultur- och demokratiminister AMANDA LIND (MP)
          </note>
          <note>
            Anf. 145 JAN ERICSON (M)
          </note>
          <note>
            Anf. 146 MARLÉNE LUND KOPPARKLINT (M)
          </note>
          <note>
            Anf. 147 THOMAS MORELL (SD)
          </note>
          <note>
            Anf. 148 TREDJE VICE TALMANNEN
          </note>
          <note>
            Anf. 149 Kultur- och demokratiminister AMANDA LIND (MP)
          </note>
          <note>
            Anf. 150 JAN ERICSON (M)
          </note>
          <note>
            Anf. 151 MARLÉNE LUND KOPPARKLINT (M)
          </note>
          <note>
            Anf. 152 Kultur- och demokratiminister AMANDA LIND (MP)
          </note>
          <note>
            § 26 Bordläggning och beslut om förlängd motionstid
          </note>
          <note>
            § 27 Anmälan om interpellation
          </note>
          <note>
            § 28 Anmälan om frågor för skriftliga svar
          </note>
          <note>
            § 29 Anmälan om skriftliga svar på frågor
          </note>
          <note>
            § 30 Kammaren åtskildes kl. 19.29.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
