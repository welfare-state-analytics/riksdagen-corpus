<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--147</head>
          <docDate when="2021-06-23 00:00:00">2021-06-23 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 2 juni justerades.
          </note>
          <note>
            § 2 Anmälan om kompletteringsval
          </note>
          <note>
            T almannen meddelade att Socialdemokraternas partigrupp anmält
            Paula Örn som suppleant i finansutskottet, i skatteutskottet,
            i justitieutskot ­ tet, i civilutskottet, i socialförsäkringsutskottet,
            i socialutskottet, i kultur ­ utskottet, i trafikutskottet, i
            miljö- och jordbruksutskottet, i näringsutskot ­ tet, i arbetsmarknadsutskottet
            och i EU-nämnden samt som suppleant i ut ­ bildningsutskottet
            under tiden för Aylin Fazelians ledighet.
          </note>
          <note>
            T almannen förklarade vald till
          </note>
          <note>
            suppleant i finansutskottet
          </note>
          <note>
            Paula Örn (S)
          </note>
          <note>
            suppleant i skatteutskottet
          </note>
          <note>
            Paula Örn (S)
          </note>
          <note>
            suppleant i justitieutskottet
          </note>
          <note>
            Paula Örn (S)
          </note>
          <note>
            suppleant i civilutskottet
          </note>
          <note>
            Paula Örn (S)
          </note>
          <note>
            suppleant i socialförsäkringsutskottet
          </note>
          <note>
            Paula Örn (S)
          </note>
          <note>
            suppleant i socialutskottet
          </note>
          <note>
            Paula Örn (S)
          </note>
          <note>
            suppleant i kulturutskottet
          </note>
          <note>
            Paula Örn (S)
          </note>
          <note>
            suppleant i trafikutskottet
          </note>
          <note>
            Paula Örn (S)
          </note>
          <note>
            suppleant i miljö- och jordbruksutskottet
          </note>
          <note>
            Paula Örn (S)
          </note>
          <note>
            suppleant i näringsutskottet
          </note>
          <note>
            Paula Örn (S)
          </note>
          <note>
            suppleant i arbetsmarknadsutskottet
          </note>
          <note>
            Paula Örn (S)
          </note>
          <note>
            suppleant i EU-nämnden
          </note>
          <note>
            Paula Örn (S)
          </note>
          <note>
            Talmannen förklarade vald under tiden den 29 juli – 1 december
            till
          </note>
          <note>
            suppleant i utbildningsutskottet
          </note>
          <note>
            Paula Örn (S)
          </note>
          <note>
            § 3 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2020/21: 785
          </note>
          <note>
            Till riksdagen
          </note>
          <note>
            Interpellation 2020/21: 785 Insatser mot gängkriminalitet
          </note>
          <note>
            av David Josefsson (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 9 september 2021.
          </note>
          <note>
            Stockholm den 22 juni 2021
          </note>
          <note>
            Justitiedepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            § 4 Anmälan om faktapromemoria
          </note>
          <note>
            Talmannen anmälde att följande faktapromemoria om förslag från
            Europeiska kommissionen hade kommit in och överlämnats till utskott:
          </note>
          <note>
            2020/21:FPM115 Kommissionens meddelande om strategi för en hållbar
            blå ekonomi i EU – Omställningen av EU:s blå ekonomi för en hållbar
            framtid COM(2021) 240 till miljö ‑ och jordbruksutskottet
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2020/21:209 till justitieutskottet
          </note>
          <note>
            Skrivelser
          </note>
          <note>
            2020/21:140 till näringsutskottet
          </note>
          <note>
            2020/21:211 till socialutskottet
          </note>
          <note>
            § 6 Extra ändringsbudget för 2021 – Förlängda ersättningar på
            sjukförsäkringsområdet, stöd till företag, kultur, idrott och
            civilsamhälle samt andra åtgärder med anledning av coronaviruset
          </note>
          <note>
            Finansutskottets betänkande 2020/21:FiU52
          </note>
          <note>
            Extra ändringsbudget för 2021 – Förlängda ersättningar på sjukförsäkringsområdet,
            stöd till företag, kultur, idrott och civilsamhälle samt andra
            åtgärder med anledning av coronaviruset (prop. 2021:208)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note>
            Anf. 1 ULLA ANDERSSON (V):
          </note>
          <note>
            Herr talman! God förmiddag i kammaren! Vi ska debattera extra
            ändringsbudget nummer 8. I normala fall är det två extra ändringsbudgetar
            per år, så det säger väl något om läget i landet. Men först av
            allt, herr talman, tänkte jag faktiskt säga hej till Rufus och
            Gusten, mina barnbarn som sitter på läktaren i dag. Då får man
            vara lite glad. Det känns lite extra fint. Min dotter Isabella
            är också med.
          </note>
          <note>
            Ursäkta, herr talman! Vi ska återgå till extra ändringsbudget
            nummer 8.
          </note>
          <note>
            I tider som dessa är det väldigt viktigt att man räddar jobb
            och företag. Det ska vara reformer som verkligen inleder en satsning
            på det vi behöver satsa på: klimatet, jobb, välfärd och självklart
            också ekonomisk jämlikhet. Det här är en extra ändringsbudget
            som kanske inte riktigt tar sikte på alla de delarna utan försöker
            lösa en del av de problem som absolut är här och nu.
          </note>
          <note>
            Det jag kan sakna i de olika budgetarna från regeringen är just
            långsiktigheten. Det är ju faktiskt så att nedskärningarna i välfärden
            fortsätter runt om i landet. Hemma i Gävle sparar man till exempel
            på fikabröd och frukt på äldreboenden. I Karlshamn sparar man
            på maten för skolbarnen. I Nybro är det stora nedskärningar i
            skolan, i Sandviken likaså. Man drar in på specialpedagoger och
            elevassistenter och gör barngrupper och klasser stör ­ re i förskolor,
            i skolor och på fritidshem runt om i landet. Personalen i sjukvården,
            som hade behövt uppskattning både med applåder och i plånboken,
            har ännu inte fått den senare uppskattningen. Äldreomsorgens personal
            fortsätter att slita i stress och räcker inte till för de äldres
            omsorgsbehov.
          </note>
          <note>
            I det läge där vi står känns det extra hårt att det finns ett
            förslag om marknadshyror. Det är som ett slag i ansiktet på folk,
            framför allt för dem som har kämpat väldigt hårt för att klara
            av hyran i krisen. Självklart är det också ett slag mot alla landets
            hyresgäster, som kan förvänta sig en chockhöjd hyra.
          </note>
          <note>
            Vänsterpartiet har i samband med de olika ändringsbudgetarna
            föreslagit att regeringen borde införa en fond för att förhindra
            vräkningar. Det är väldigt många som har förlorat den där extratimmen
            eller sina jobb i krisen och haft kostnader som man inte riktigt
            har klarat av. Det finns en risk för vräkningar, och många oroliga
            hyresgäster har hört av sig till Hyresgästföreningen. Detta har
            tyvärr inte ansetts vara så viktigt, och därför har det inte heller
            gått igenom. Men det var ett förslag som Hyresgästföreningen tog
            fram och som Vänsterpartiet också har lagt fram till riksdagen
            för beslut men fått avslag på.
          </note>
          <note>
            Jag tycker att detta med marknadshyror och avslag på en fond
            mot vräkningar kännetecknar de krispaket som har lagts fram. Visst,
            det finns mycket bra i dem för att rädda jobb, liksom tillfälliga
            stöd till välfärden. Vi har också stått bakom de flesta av förslagen.
            Men vi tycker att de har en slagsida. Vanligt folk får inte det
            stöd de behöver. Välfärden får inte långsiktiga stöd. I stället
            fortsätter som sagt nedskärningarna mitt i pandemin.
          </note>
          <note>
            Samtidigt kan Attendos ledning plocka ut stora bonusar intjänade
            på skattepengar avsedda för de gamlas omsorg. Volvo kan ha rekord
            i vinst ­ utdelning toppat med bonusar några månader efter att
            de fått miljardbelopp av skattebetalarna. Inget parti förutom
            vi har dock velat åtgärda detta. Re ­ gelverken skulle inte ändras.
            Folk som uppbär stöd via försäkringssyste ­ men ska kontrolleras
            och ifrågasättas, men gräddan i samhället kan glida vidare.
          </note>
          <note>
            Vi i Vänsterpartiet har under den här tiden gjort vad vi kunnat
            för att förbättra åtgärderna i de olika ändringsbudgetarna, så
            även denna gång. Vi lade fram ett utskottsinitiativ i samband
            med extra ändringsbudget nummer 8 som först Moderaterna och Kristdemokraterna
            anslöt sig till och sedan också resten av utskottet, vilket var
            bra. Det handlar om att enskilda näringsidkare och småföretagare
            – det kan vara rörmokare, frisörer och så vidare – ska ha möjlighet
            att ta del av omsättningsstödet även om de uppburit sjukpenning
            eller varit föräldralediga.
          </note>
          <note>
            Vänsterpartiet fick igenom ett sådant utskottsinitiativ tidigare,
            men regeringen satte gränsen vid 50 procent. Det har gjort att
            en del småföretag ­ are inte fått ta del av omsättningsstödet
            eftersom de kanske varit föräldralediga till 40 procent eller
            sjukskrivna till mindre än 50 procent.
          </note>
          <note>
            Därför har vi lagt fram det här utskottsinitiativet, som nu hela
            utskottet har ställt sig bakom. Det handlar dels om att man ska
            analysera konsekvenserna av gränsen på 50 procent, dels om att
            man ska sätta gränsen lägre så att fler kan omfattas av förslaget
            och få del av omsättningsstödet.
          </note>
          <note>
            Moderaterna har också tagit initiativ till förbättringar gällande
            företag inom kultursektorn som har fått stöd från Statens kulturråd
            under pandemin. Har man fått ett sådant stöd kan man inte ta del
            av omställningsstödet, vilket har försvårat för väldigt många
            kulturföretagare. Detta utskottsinitiativ handlar om att regeringen
            bör säkerställa en lösning så att de företag som under pandemin
            har tagit del av krisstöden från Statens kulturråd inte ska hindras
            från att också ta del av omställningsstödet, till exempel någon
            form av avräkning. Detta har Vänsterpartiet ställt sig bakom,
            och sedan också hela utskottet.
          </note>
          <note>
            Utskottet lägger också återigen fram kravet – på initiativ av
            oss, Moderaterna och Kristdemokraterna – att regeringen ska se
            över flexibiliteten när det gäller jämförelsemånad i regelverken
            kring stöd vid korttidsarbete för säsongsvarierande verksamhet.
            I dag är detta väldigt stelbent, och många företag har drabbats
            hårt av det.
          </note>
          <note>
            Självklart kan det vara svårt att hitta jämförelsemånad vid säsongsbetonad
            verksamhet. En del är turistföretag på sommaren, andra är det
            på vintern och så vidare. Hittills har dock inte regeringen hittat
            en lösning som gör att så många företag som möjligt kan få ta
            del av stödet.
          </note>
          <note>
            Det vi också har reagerat på är att Tillväxtverket inte ska betala
            ut de förlängda stöden förrän i november. Det är alldeles för
            sent, och det kommer att drabba väldigt många företag hårt, liksom
            deras anställda.
          </note>
          <note>
            Vänsterpartiet står i huvudsak bakom extra ändringsbudget 8.
            Vi hade dock velat ändra på regelverket gällande bonusar och aktieutdelningar
            för företag som fått skattebetalarnas stöd, men det får vi inte
            motionera om enligt gällande regelverk.
          </note>
          <note>
            Det vi dock inte står bakom är kreditgarantin till SAS då det
            inte finns krav på att andra delägare ska bidra, och det finns
            inte heller några miljö ‑ eller klimatkrav kopplade till kreditgarantin
            trots den klimatkris vi befinner oss i. Klimatkrisen är tydligen
            inte viktigare än så här.
          </note>
          <note>
            Tittar vi på hur fördelningen tidigare har varit ser vi att regeringen
            har satsat sju gånger så mycket på flyget som på järnvägen. Nu
            tror jag till och med att det är uppe i åtta gånger så mycket.
            Jag tycker att det är väldigt oroväckande att flyget får så mycket
            stöd medan järnvägen som är klimatsmart får så lite.
          </note>
          <note>
            Självklart har flyg en viktig roll i infrastrukturen i Norden,
            och i detta har SAS en viktig och central roll. Men man borde
            ha villkorat förslaget om kreditgarantier eller en låneram med
            att SAS skulle ta fram en handlingsplan för minskning av koldioxidutsläppen
            med mål som ska vara kraftfulla och en plan som ska redovisas
            till riksdagen.
          </note>
          <note>
            Flyget bör ha mål som är förenliga med Parisavtalet, och SAS
            och även andra flygbolag bör inte erbjuda flyglinjer på rutter
            där flyg enkelt kan ersättas med tåg.
          </note>
          <note>
            Herr talman! Jag yrkar bifall till reservationen från Vänsterpartiet.
          </note>
          <note>
            Anf. 2 EVA LINDH (S):
          </note>
          <note>
            Herr talman! Jag känner att jag måste börja med att kort kommentera
            vad som hände i måndags. En tillfällig majoritet, bestående av
            Vänsterpartiet och de högerkonservativa partierna, valde att i
            den här kammaren trycka på knappen och rösta för Sverigedemokraternas
            misstroendeförklaring. I och med det befinner sig nu Sverige i
            ett mycket svårt politiskt läge. Vi vet inte vad som kommer att
            hända, men oavsett vad som nu sker framöver kan jag säga med säkerhet
            säga att vi socialdemokrater kommer att göra det som är bäst för
            Sverige.
          </note>
          <note>
            Med det sagt vill jag påpeka att pandemin inte tar hänsyn till
            misstroendeförklaringar. Därför har vi också samlats här i dag
            för att debattera den åttonde extra ändringsbudgeten för i år
            med ytterligare åtgärder och förlängningar för att föra Sverige
            genom krisen. Det är också tack vare att riksdag och regering
            under året tillsammans har agerat snabbt och kraftfullt som vi
            har kunnat rädda jobb, företag och välfärd.
          </note>
          <note>
            Pandemin är i första hand en kris för liv och hälsa. Många har
            förlorat någon som står dem nära. Än fler har själva varit sjuka.
            Men pandemins ekonomiska effekter är också stora. Vi har ett tungt
            år bakom oss då många företag och anställda har drabbats hårt.
          </note>
          <note>
            Men vi ser nu också ljuset i tunneln, mycket tack vare att vaccinationer
            ­ na rullas ut snabbt. Spruta för spruta räddar vi liv men också
            jobb. Vaccinet är vägen ut ur den ekonomiska krisen. Men än är
            inte krisen över. Vi måste både kavla upp och fortsätta hålla
            i.
          </note>
          <note>
            Herr talman! Sedan pandemin bröt ut har regeringen jobbat efter
            en tydlig strategi. Först och främst ska smittspridningen begränsas.
            Pengar ska inte stå i vägen för sjukvårdens och omsorgens viktiga
            arbete. Stora belopp har gått till kommunsektorn för att både
            kompensera för skattebortfallet och skapa resurser för att hantera
            uppskjuten vård och merkostnader med anledning av covid-19.
          </note>
          <note>
            Det handlar förstås om pengar, men det handlar också om att ha
            personal. Därför förlänger vi det slopade fribeloppet så att de
            studenter som vill hoppa in och jobba inom vård och omsorg inte
            ska drabbas ekonomiskt.
          </note>
          <note>
            I dag beslutar vi också om ytterligare 150 miljoner för att kompensera
            kommunsektorn för de merkostnader som kan uppstå i och med skyndsamma
            transporter och om ytterligare 1 ½ miljard för storskalig testning
            och smittspårning. Nu när det också, på Folkhälsomyndighetens
            inrådan, blir aktuellt att vaccinera barn från 16 år kommer det
            att finnas resurser också för det.
          </note>
          <note>
            Vaccinet är som sagt vägen ur den här krisen. Men jag vet också
            att det finns flera som är oroliga för de följdverkningar som
            vaccinet har och som kanske tvekar om att vaccinera sig. Samtidigt
            är det otroligt viktigt att vi är många som faktiskt gör det.
            Därför har vi också tillskjutit medel till Folkhälsomyndigheten
            för en stark informationsinsats som ska riktas till de grupper
            som är svåra att nå.
          </note>
          <note>
            Vi beslutar också om ett bemyndigande där regeringen får sälja
            vaccin till andra länder när det står klart att det är möjligt
            efter att det nationella behovet är uppfyllt.
          </note>
          <note>
            I takt med att samhället öppnar upp öppnas också gränserna alltmer.
            EU har kommit överens om ett nationellt vaccinationspass som kommer
            att kunna användas inom EU. Det beräknas vara på plats den 1 juli.
            För att klara av det skjuter vi också till resurser.
          </note>
          <note>
            Herr talman! Alla som kan jobba hemma ska jobba hemma. Men långt
            ifrån alla har möjlighet att jobba hemifrån. Och ingen ska behöva
            gå sjuk till jobbet för att man inte har råd att stanna hemma.
            Därför förlänger vi ersättningen för karensavdragen för anställda
            och egenföretagare, ersättningen till riskgrupper och det slopade
            kravet på läkarintyg till och med september. Regeringen har också
            varit tydlig med att dessa stöd och ersättningar kommer att förlängas
            tills vaccinationsmålet är uppnått.
          </note>
          <note>
            För att kompensera arbetsgivare för sjuklönekostnader över det
            normala tillförs resurser, liksom resurser för skyddsutrustning
            för personliga assistenter , till och med september.
          </note>
          <note>
            Herr talman! Även om vi nu ser ljuset i tunneln är det ett tufft
            läge för många företag och verksamheter runt om i landet. Sedan
            pandemin bröt ut har vi beslutat om historiska krisåtgärder för
            att hjälpa företag att över ­ brygga krisen. Stöden har gjort
            skillnad. Över en halv miljon svenskar har varit korttidspermitterade
            och kunnat undvika risken att bli av med jobbet.
          </note>
          <note>
            I dag fortsätter vi det arbetet genom att förlänga en del av
            de stöd som har varit så viktiga. Vi förlänger stödet för korttidsarbete,
            också till och med september. Vi tillför resurser till Tillväxtverket
            för att ge myn ­ digheten finansiella möjligheter att korta handläggningstiderna
            och för an ­ ord ­ nande av kompetensinsatser. Omsättningsstödet
            för enskilda närings ­ idkare, stödet för handelsbolag, omställningsstödet
            och omställningsstödet för särskilt drabbade företag förlängs
            också till och med september .
          </note>
          <note>
            Kulturen och idrotten har också drabbats särskilt hårt av restriktioner
            och rekommendationer som försvårat verksamheten. I dag skjuter
            vi till nästan en halv miljard för att fortsatt mildra de ekonomiska
            konsekvenserna av pandemin. Vi skjuter också till medel till den
            regionala kulturverksamheten och fyller på med resurser för filmstöd
            och ersättning till konstnärer. Vi fortsätter också att stötta
            idrotten med 600 miljoner kronor.
          </note>
          <note>
            Pandemin har synliggjort hur viktiga civilsamhället och den ideella
            sektorn är, inte minst för dem som redan innan pandemin var sårbara
            och utsatta. Därför beslutar vi om stöd till organisationer som
            jobbar med människor i socialt särskilt utsatta grupper.
          </note>
          <note>
            I skuggan av ökad isolering har vi tyvärr sett att missbruk och
            våld i hemmet har ökat. Hemmet ska vara den tryggaste platsen,
            med det är det inte för många kvinnor och barn. Därför skjuter
            vi också till resurser till organisationer som arbetar med barn
            i utsatta situationer och till organisa ­ tioner som jobbar mot
            våld i nära relationer och hedersförtryck.
          </note>
          <note>
            Herr talman! Sedan pandemin bröt ut har riksdag och regering
            tillsammans agerat kraftfullt för att få stödåtgärder på plats.
            Processer som vanligtvis tar år av utredningar, remissomgångar
            och bearbetning har kortats till bara månader. Det måste gå både
            snabbt och bli bra, men allt har därmed inte blivit perfekt. Flera
            gånger har stöden behövt justeras för att bli bättre och för att
            öka träffsäkerheten. Här i dag är till exempel utskottet överens
            om att skicka tre tillkännagivanden till regeringen för att ytterligare
            se över och förbättra stöden.
          </note>
          <note>
            Herr talman! Än är krisen inte över. Pandemin är tyvärr ännu
            inte besegrad. Många gör fortsatt stora insatser för att vårda
            och vaccinera i en mycket hög takt. Den ekonomiska krisen är kännbar
            för många. Och ovan ­ på detta har vi nu också ett allvarligt
            politiskt läge. Men vi kommer att fortsatt sätta Sverige främst.
          </note>
          <note>
            Trots stora krisåtgärder står svensk ekonomi stark, och det finns
            handlingsutrymme kvar i de offentliga finanserna. Det är tack
            vare år av ansvarsfull politik. Tack vare att vi under de goda
            åren sparade i ladorna, som vår finansminister Magdalena Andersson
            brukar säga, kunde vi gå in i krisen med den lägsta statsskulden
            sedan 1977 och med EU:s högsta sysselsättningsgrad. Sedan dess
            har vi kunnat höja pensionerna, stärka försvaret, snabba på klimatomställningen
            och trygga välfärden. Men vi vill göra mer.
          </note>
          <note>
            Under pandemin har samhällets brister belysts tydligt. Vi kan
            konstatera att marknaden inte är en universallösning. Framtidens
            lösningar är gemensamma. Vi ska använda vår gemensamma ekonomiska
            styrka för att snabba på klimatomställningen, stärka välfärden
            och anställa fler poliser. Vi socialdemokrater byggde upp Sverige
            från ett fattigt land till där vi är i dag. Vi är redo att göra
            det igen. Vi ska ta Sverige framåt. Det gör vi bäst tillsammans.
          </note>
          <note>
            Med det vill jag yrka bifall till förslaget i betänkandet.
          </note>
          <note>
            Anf. 3 EDWARD RIEDL (M):
          </note>
          <note>
            Herr talman! Låt mig först konstatera att vi nu har kommit 16
            månader in i en pandemi som få av oss från början trodde skulle
            sträcka sig så här långt. För ett år sedan trodde de flesta av
            oss att vi nog var igenom det allra värsta och att det efter sommaren
            skulle vara bra igen. Till herr talmannen och er som lyssnar vill
            jag säga att det är en viktig erfarenhet att ta med sig: Låt oss
            hoppas på det bästa men alltid planera för det värsta. Vi vet
            faktiskt inte exakt hur framtiden kommer att se ut.
          </note>
          <note>
            Det som sker känns fortfarande overkligt ibland. Samtidigt har
            handsprit, munskydd och annat blivit en ganska naturlig del av
            vardagen.
          </note>
          <note>
            Vi hoppas nu att alla insatser som görs för att vaccinera vår
            befolkning och befolkningar runt om i världen ska ge avsedd effekt,
            att vi tillsammans ska kunna bekämpa viruset. Samtidigt noterar
            vi en del bakslag i andra länder där man har hög vaccinationsgrad.
            Man får ändå tillfälliga bakslag och får vidta åtgärder för att
            återigen begränsa mänsklig kontakt och därigenom minska smittspridningen.
          </note>
          <note>
            Herr talman! Det som vi i den här riksdagen behöver göra är att
            hoppas på det bästa men hela tiden ta ansvar och planera för det
            värsta.
          </note>
          <note>
            De som har varit hjältarna i pandemin är de som jobbar i frontlinjen:
            sjukvårdspersonalen, personalen inom äldreomsorgen och alla de
            som nu på bred front vaccinerar vår befolkning.
          </note>
          <note>
            Låt mig också, som jag tidigare gjort, rikta ett stort tack till
            alla i vårt land som ser till att samhället fungerar under denna
            mycket svåra prövning som vi har gått igenom. Det är butikspersonalen
            som ser till att vi kan handla mat. Det är lastbilschauffören
            som på morgonen kör sin runda för att se till att butikerna fylls
            på med varor. Det är alla som ser till att allt det som behöver
            fungera också fungerar. Det är ingenjörer som ser till att det
            kommer vatten ur kranen. Det är sådant som är självklart, men
            någon mås ­ te göra det. Annars fungerar inte vårt samhälle.
          </note>
          <note>
            Alla ni gör så att vi tillsammans tar oss igenom krisen. Det
            ska ni ha ett mycket stort tack för.
          </note>
          <note>
            Det gäller även alla som har haft möjlighet och som har valt
            att stanna hemma och jobba hemifrån. Det kan låta lyxigt. Men
            vi känner nog alla någon som har jobbat hemifrån de senaste 15
            16 månaderna. Det har också varit en prövning, på olika sätt.
            Ni har också gjort väldigt mycket för att vi som land ska ta oss
            igenom detta. Det har minskat belastningen på kollektivtrafiken,
            och det har gjort att färre människor är ute i samhället. Det
            har gjort att vi på ett bra sätt har kunnat och kan minska smittspridningen.
          </note>
          <note>
            De flesta av oss känner någon som har fått covid-19 eller har
            själva insjuknat. Många får väldigt lätta symtom. Andra får mycket
            svåra symtom. Det är nästan omöjligt att förutse vem som ska drabbas
            på vilket sätt. En bekant till mig, som är ett par år äldre, håller
            nu på och gåtränar efter två månader på sjukhus. Sådant är också
            viktigt att ta in, nu när vi ser det fantastiska vädret och känner
            sådan hoppfullhet. Vi har fortfarande inte kommit igenom pandemin
            helt. Fortfarande insjuknar människor. Männi ­ skor får kämpa,
            inte minst de som jobbar på våra sjukhus och hjälper människor
            att ta sig igenom mycket svåra situationer.
          </note>
          <note>
            Herr talman! Världsekonomin har till stora delar återhämtat sig
            och går mycket starkt. Det är en paradox för dem som både arbetar
            i och driver företag inom restaurang, hotell och annat. De näringarna
            har drabbats allra mest när vi har dragit ned på mänsklig kontakt.
            De har inte haft några kunder och har riskerat och förlorat sina
            jobb. Det är för dem vi har fattat beslut om de olika krisåtgärderna,
            inte minst det vi pratar om här i dag.
          </note>
          <note>
            Med denna extra ändringsbudget förlänger vi krisstöd för att
            rädda jobb och företag. Vi säkerställer möjligheten för personer
            som befinner sig i riskgrupp att vara hemma från jobbet, så att
            de inte behöver insjukna med kraftiga konsekvenser. Vi tillför
            resurser till kultur, idrott och civilsamhälle. Vi åtgärdar också
            brister i krisstöden. Även om krisstöden har varit på plats hamnar
            företag i kläm, och anställda riskerar att förlora sina jobb om
            vi inte rättar till det.
          </note>
          <note>
            Vi använder i den här budgeten 15 miljarder till att förlänga
            krisstöden några månader till. Det kan vara svårt att förstå hur
            mycket pengar det är. Det är ett vanligt reformutrymme för en
            höst. Det är halva polisens budget. Den typen av extra ändringsbudgetar
            tar vi nu beslut om på löpande band, för att Sverige ska ta sig
            igenom krisen.
          </note>
          <note>
            Det innebär också att vi kommer att behöva ta stort ansvar när
            vi till slut har tagit oss igenom pandemin för att säkerställa
            att Sverige ska ha sunda statsfinanser igen.
          </note>
          <note>
            Det finns en uppfattning om att det är regeringen som har tagit
            fram de olika krispaketen. Regeringen har väl också själva gjort
            allt de kunnat för att det ska se ut på det sättet. Men, herr
            talman, låt mig påminna alla som lyssnar om att det till stor
            del är riksdagens partier, inte minst Moderaterna, som har tagit
            initiativ till krisstöden, samlat majoritet i kammaren för dem
            och pratat med varandra för att lösa de problem vi står inför.
          </note>
          <note>
            Kristdemokraterna har till exempel drivit på hårt för stöd till
            civilsamhället. I den extra ändringsbudget vi debatterar i dag
            har Kristdemokraterna varit drivande i flera delar för att få
            ut snabbare krisstöd och så vidare.
          </note>
          <note>
            Vänsterpartiet har gjort stora insatser under den här tiden.
            Det vi ska besluta om i dag handlar till del om den som varit
            sjukskriven eller för ­ äldraledig och driver enskild firma och
            har hamnat i kläm. Genom sina initiativ hjälper Vänsterpartiet
            till att lösa det, för att människors företag inte ska gå förlorade.
            Det handlar om frisörer, massörer och många andra som har förlorat
            sina kunder och inte har kunnat få krisstöden. Det kan vi lösa
            i dag.
          </note>
          <note>
            Herr talman! Regeringen har varit duktig på att ta åt sig äran
            för sådant man inte har gjort. Men det man är ansvarig för har
            man hela tiden försökt smita undan ansvaret för. Vi har hela våren
            kunnat följa till exempel problemen med utbetalningarna av korttidspermitteringsstödet.
            Människor har riskerat att förlora sina jobb eftersom det har
            tagit upp till åtta månader att få ut krisstöden.
          </note>
          <note>
            Tillväxtverkets problem är regeringens ansvar. Man har inte klarat
            av att ta det. Jag har i flera debatter i den här kammaren talat
            med näringsministern, som har förklarat att: ”Allt är under kontroll.
            Vi håller på och löser problemen. Tillväxtverket själva har intygat
            att de snart är nere på att kunna hantera det på några dagar.”
          </note>
          <note>
            I den här extra ändringsbudgeten föreslog regeringen från början
            att Tillväxtverket skulle få fyra månader på sig innan det ens
            skulle vara möjligt för företagen att lämna in ansökningarna för
            att få ut krisstöden. Det lyckades Moderaterna, Kristdemokraterna
            och andra väcka ett initiativ kring som vi till slut samlade hela
            utskottet bakom. Nu får regeringen ett tydligt besked: Det måste
            gå snabbare. Det är orimligt att det ska ta fyra månader innan
            företagen ens ska kunna söka krisstöden. Då förlorar människor
            sina jobb. Det tänker vi moderater aldrig acceptera.
          </note>
          <note>
            Vi kommer att göra allt vi kan i den här krisen för att rädda
            så många jobb och så många företag vi någonsin kan. På det sättet
            kommer Sverige att efter den här krisen kunna ha skatteintäkter
            och möjlighet att bygga upp och bygga samhället starkt igen. Då
            behövs alla de här jobben och alla de här företagen. Vi kommer
            att göra vårt för att se till att det kommer att fungera.
          </note>
          <note>
            Regeringen har inte riktigt lyckats med omställningsstödet, och
            Moderaterna gjorde tillsammans med andra partier i finansutskottet
            förändringar så att det skulle vara anpassat bättre till de företag
            som finns inom bland annat servicenäringen. Regeringen har fortfarande
            inte lyckats få det på plats, trots att en enig riksdag har sagt
            åt regeringen att göra detta. Nu påtalar vi återigen att om smittspridningen
            fortsätter och pandemin inte går över behöver dessa stöd finnas
            på plats allra senast till hösten. Det här behöver skyndsamt göras
            av den regering som kommer att tillträda.
          </note>
          <note>
            Herr talman! Låt mig avslutningsvis närma mig den situation vi
            nu har i kammaren, det vill säga att statsminister Stefan Löfven
            inte längre tole ­ reras. Hans regeringsunderlag finns inte kvar,
            och därför har vi nu en annan situation. Men de som lyssnar kan
            vara trygga med att svensk hälso ‑ och sjukvård fungerar alldeles
            utmärkt, trots den situation som rå ­ der. Alla myndigheter och
            allt annat i landet fungerar alldeles utmärkt, trots den situation
            som vi har. Sverige är starkt och fungerar väl, trots att det
            ser ut som det gör.
          </note>
          <note>
            Jag är helt övertygad, herr talman, att om den avsatte statsministern
            Stefan Löfven inte får ordning på sitt regeringsunderlag finns
            det andra som är beredda att ta över så snart det är möjligt.
            Ulf Kristersson har tydligt meddelat att Moderaterna står till
            för fogande för att bilda en borgerlig regering som samtalar med
            riksdagens alla partier för att lösa de problem som Sverige behöver
            lösa.
          </note>
          <note>
            Om den avgående statsministern i stället väljer att utlysa ett
            extra val är Moderaterna mer än redo för att möta väljarna. Vi
            har en tydlig medvind i opinionen. Vi har en revanschsugen kampanjorganisation
            där ute, gräsrötter som inget hellre vill än att på olika sätt
            och med de möjligheter som pandemin ger samtala med väljarna om
            vad Sverige behöver framgent. Vi har många problem som behöver
            lösas. Där finns Moderaterna redo att antingen överta regeringsmakten
            här och nu eller att möta väljarna i ett extra val.
          </note>
          <note>
            Med detta vill jag yrka bifall till förslaget i finansutskottets
            betänkande. Det handlar om viktiga förstärkningar för att rädda
            jobb och företag och säkra arbetet mot smittspridningen. Jag vill
            även passa på att önska finansutskottets kansli, finansutskottets
            ledamöter, talmännen och övriga i kammaren en riktigt god midsommar.
            Vi ses kanske tidigare än vad vi hade planerat för en vecka sedan.
            Glad midsommar!
          </note>
          <note>
            Anf. 4 ALEXANDER CHRISTIANSSON (SD):
          </note>
          <note>
            Herr talman! Inledningsvis vill jag yrka bifall till utskottets
            förslag.
          </note>
          <note>
            Ytterligare en extra ändringsbudget ligger på utskottets bord
            att debattera i kammaren, och det finns mycket att säga om den
            gångna tiden och hur saker har hanterats. Många småföretag har
            drabbats hårt under pandemin. Det är vi bekanta med. I utskottet
            har vi arbetat intensivt för att se till att alla de småföretag
            som har hamnat mellan stolarna ska fångas upp och få den hjälp
            som man förväntar sig när statliga restriktioner drabbar ens näring.
          </note>
          <note>
            Arbetet med vaccineringen fortgår som planerat, och smittspridningen
            i samhället minskar, vilket är bra. Restriktionerna har anpassats
            något, men det finns fortsatt en ekonomisk påverkan på företag,
            organisationer och enskilda människor. Målet om en vaccinationstäckning
            på 70 procent i den vuxna befolkningen bedöms inte uppnås nu i
            juni 2021, som man hade planerat. Folkhälsomyndighetens mål är
            nu att alla över 18 år ska ha fått sin andra spruta i slutet av
            oktober.
          </note>
          <note>
            Det är därför glädjande att ett gemensamt utskott kan utöka stöden
            till företag, kultur, idrott och civilsamhälle och även i fortsättningen
            vidta åtgärder för att begränsa smittspridning, skydda riskgrupper
            och i övrigt dämpa de negativa konsekvenser som smittspridningen
            har inneburit för vårt samhälle.
          </note>
          <note>
            Trots att regeringen missar vaccinationsmålet ser vi ljuset i
            tunneln. Det finns anledning att förbereda sig väl för det faktum
            att pandemin fortsatt kommer att ha en effekt och drabba näringslivet
            i allmänhet och kontaktbranscherna i synnerhet, inte minst på
            grund av de obehagliga nyheterna om de nya aggressiva mutationerna
            av viruset och risken det medför.
          </note>
          <note>
            Vi i Sverigedemokraterna ser av denna anledning mycket positivt
            på att korttids ‑ , omställnings- och omsättningsstöden förlängs.
            Det finns ing ­ en anledning att inte förlänga stöden så länge
            risken för ytterligare restrik ­ tioner fortgår, snarare tvärtom.
            Statens ansvar är att se till att företag och småföretag får stöd
            så länge som de har behov av hjälp.
          </note>
          <note>
            Kritiken mot långa handläggningstider är relevant, och de har
            varit ett stort misslyckande från regeringens sida. I utskottets
            initiala skrivelse fanns inte ens den aspekten med, vilket vittnar
            om regeringens oförståelse för småföretagens verklighet trots
            alla gånger som vi i oppositionen men också branscherna själva
            har påmint regeringen om det allvarliga läget.
          </note>
          <note>
            En rad utskottsinitiativ har nu lagts fram i utskottet. Vi ser
            positivt på att regeringspartierna ställer sig bakom oppositionen.
            Det gäller krisstöden till enskilda näringsidkare som har varit
            sjukskrivna eller föräldralediga. Enskilda näringsidkare har på
            grund av sjukskrivning, föräldraledighet etcetera inte kunnat
            ta del av omsättningsstödet. Det gäller också krisstöden till
            företag som fått stöd från Statens kulturråd under pandemin och
            stöden vid korttidsarbete för säsongsvarierande verksamhet.
          </note>
          <note>
            Det här gäller inte minst den skrivning som tar upp handläggningstiden:
            ”Det är enligt utskottet centralt att ansökningar, avstämningar
            och utbetalningar för den nya stödperioden hanteras så effektivt
            som möjligt, så att företag inte behöver vänta på stöd de är berättigade
            till längre än nödvändigt. En alltför lång tid mellan ansökan
            och utbetalning riskerar enligt utskottet att skapa osäkerhet
            hos både arbetsgivare och arbetstagare samt försämra möjligheterna
            för i övrigt välfungerande företag att överbrygga pandemins konsekvenser.
            Utskottet anser därför att det är ytterst angeläget att ansökningsförfarandet
            och godkännandet av stödet effektiviseras på ett sådant sätt att
            tiden mellan att ansökan och utbetalning blir så kort som möjligt.”
          </note>
          <note>
            Det här är positivt. Nu hoppas vi bara att handläggningstiderna
            inte blir så långa under hösten utan att det här hanteras snabbt.
          </note>
          <note>
            Småföretagen utgör nämligen en central roll för vår välfärd.
            Småföretagen är den moderna tjänstekonomins arbetarklass. Småföretagen
            förtjänar bättre än den politik som förs i dag.
          </note>
          <note>
            Med det sagt vill jag avslutningsvis önska talmännen, kammarpersonalen,
            mina kollegor i utskottet och övriga kollegor i riksdagen en trevlig
            sommar och någon form av semester, även om vi inte vet hur allt
            blir.
          </note>
          <note>
            Anf. 5 EMIL KÄLLSTRÖM (C):
          </note>
          <note>
            Herr talman! Jag blev under pågående debatt kontaktad av en bättre
            restaurang i Kalmar, Postgatan, som jag har besökt både som gäst
            och som makthavare angående företagsstöden. I meddelandet konstaterade
            man att det fortfarande finns gott om företag som har väntat i
            månader och över ett halvår på att få sina stöd utbetalda. De
            har ännu inte sett resultatet av det som vi i denna kammare har
            diskuterat vid ett flertal tillfällen, nämligen att det här måste
            gå snabbare och funka bättre i företagarled. Vi måste helt enkelt
            se till att det här fungerar. Det vi säger i talarstolar som denna
            måste också märkas ute i verkligheten.
          </note>
          <note>
            Det är uppenbart att det här har funkat för vissa företag. Den
            generella bilden är att det funkar bättre och bättre och har så
            gjort under en lång tid. Men vi får inte glömma att det fortfarande
            finns många svenska företag som har väntat oacceptabelt länge
            på de stöd de har rätt till.
          </note>
          <note>
            Därför är det bra att utskottet nu är helt enigt och än en gång
            framhåller vikten av att det här behöver fungera ute i företagarled.
            De företag som kombinerar olika stödformer måste få det att flyta
            på ett enkelt sätt. Även för människor som befinner sig i lite
            ovanliga situationer, till exempel föräldralediga företagare och
            liknande, måste stödpolitiken fungera. Det finns all anledning
            att fortsätta ligga på från denna kammare och se till att dels
            regeringen, dels ansvariga myndigheter sköter sitt jobb på snabbast
            möjliga sätt och på bästa möjliga sätt.
          </note>
          <note>
            Herr talman! Den generella bilden är dock att vi är på väg ur
            den coronakris som har präglat det senaste dryga året. Så sent
            som i dag fick vi se nya tillväxtsiffror och prognoser från Finansdepartementet,
            som spår en tillväxt på 4,7 procent för helåret i år. Det är väldigt
            fina siffror. Det märks i stora delar av den svenska ekonomin
            såväl som världsekonomin att det håller på att hända någonting.
            Det här är givetvis mycket goda nyheter, men det får inte skymma
            bilden för de branscher och företag som fortfarande känner att
            de är i kläm under pandemipolitikens olika delar och fortsatt
            behöver en hjälpande hand för att klara sig hela vägen. Vi behöver
            fortfarande göra mer för att rädda jobb och företag, hålla i och
            hålla ut.
          </note>
          <note>
            Det vi i dag fattar beslut om innebär också en förlängning av
            stödpolitiken fram till den sista september. Det här kommer för
            de allra flesta företag förhoppningsvis inte att vara aktuellt.
            Man kommer inte att ha problem av den typ som gör att man behöver
            de olika coronastöden. Men för vissa företag är det fortsatt viktigt.
            Därför är det bra att vi redan nu slår fast att det här kommer
            att ligga fast långt in på hösten.
          </note>
          <note>
            På listan över andra saker som görs kan vi konstatera att det
            tas viktiga mått och steg för att värna det som vi vill värna
            och som vi vill ha kvar efter coronapandemins sista parentes.
            Stöd till kultur, idrott och civilsam ­ hälle innebär att aktörer
            som är viktiga för hur vårt samhälle fungerar och aktörer som
            får på plats det som på många sätt gör livet värt att leva fort
            ­ sätter att finnas, trots att man inte kan samlas som vanligt,
            trots att man inte kan genomföra de sommaraktiviteter som drar
            in de pengar som före ­ ningen lever på resten av året och så
            vidare. Trots de svårigheterna ska Sveriges kulturliv, organisationsliv
            och idrottsliv få fortsätta att verka och göra sitt viktiga arbete
            under pandemin.
          </note>
          <note>
            En annan fråga som vi fattar beslut om i dag är den om ytterligare
            låne ­ ram eller kreditgarantier till flygbolaget SAS. Vi är ett
            flertal partier i den ­ na kammare som under de senaste åren sagt
            att det här är ett statligt ägande vi i grunden vill avveckla.
            Vi vill inte att staten ska äga flygbolag längre. Det har varit
            en väldigt tydlig riktning i den svenska politiken under lång
            tid. Men under det senaste dryga året har vi fattat ett antal
            beslut som går i motsatt riktning. Vi har lagt in ytterligare
            pengar.
          </note>
          <note>
            Detta är helt enkelt avvägningen man får göra. Är pågående pandemi,
            med all den osäkerhet den innebär, rätt läge att dessutom tappa
            det företag som har stått för en väldigt stor del av Sveriges
            inrikes och framför allt utrikes flygtrafik? Nej, är svaret. Detta
            är inte rätt läge att skjuta in ytterligare osäkerhet i systemet.
            Därför är det rätt att ta mått och steg för att vi ska ha kvar
            ett SAS också i slutet av pandemin, så att vi kan laga efter läge
            framgent och fundera på hur den svenska flygmarknaden ska se ut.
            De besluten kan fattas i betydligt större lugn med ett SAS som
            finns kvar än om det under det senaste året hade tillåtits gå
            under.
          </note>
          <note>
            Vi tillskjuter också stora medel till testning, vaccinering och
            smittspårning. Det arbetet måste självklart få fortsätta, för
            det är, precis som tidigare talare sagt, här nyckeln finns till
            att helt och hållet kunna återgå till livet som vi kände det före
            coronapandemin. Här är pengar inget problem, och det har alltid
            varit så. Vi tar de mått och steg – och de notor – som behövs
            för att svenska folket ska kunna känna den största trygghet. Vaccinationen
            går nu mycket bra och mycket snabbt. Även en ung man som jag själv
            går runt i hopp om att kunna boka in vaccintider i Region Västernorrlands
            regi.
          </note>
          <note>
            Herr talman! Avslutningsvis kan vi konstatera att det sedan i
            måndags är ett något osäkert läge i svensk politik. Vi får se
            vad det här mynnar ut i. Men för egen del finner jag en viss förtröstan
            i det vi har gjort i total enighet det senaste året. Är det någonting
            vi har visat är det ju att alla åtta partier i denna kammare kan
            enas om för landet viktiga insatser när Sverige behöver det och
            när situationen kräver det. Vi kan ta mått och steg med omfattning
            och hastighet som ingen trodde var möjliga i syfte att få på plats
            stöd och satsningar för att värna Sverige.
          </note>
          <note>
            Jag är helt övertygad om att den förmåga som vi har visat det
            senaste året finns kvar framgent. Partierna i denna kammare kan
            nog behöva lite tid på sig för att få på plats en ny regering
            och ta arbetet vidare när det gäller regeringsfrågan. Men om situationen
            så kräver, oavsett om det gäller coronapandemin eller någonting
            annat, kommer vi trots ett politiskt något osäkert läge att kunna
            samla oss och fatta de beslut som krävs i en tid då landet behöver
            det. Det är jag inte det minsta orolig för.
          </note>
          <note>
            Anf. 6 EDWARD RIEDL (M) replik:
          </note>
          <note>
            Herr talman! Jag instämmer i det som ledamoten Emil Källström
            avslutade med. Den här riksdagen har på ett mycket tydligt sätt
            visat vad man kan göra tillsammans. Jag kan bara för egen del
            konstatera att Moderaterna tillsammans med Vänsterpartiet lyckats
            få till mer pengar till sjukvården och till äldreomsorgen och
            att vi har samarbetat med Sverigedemokraterna och kunnat få på
            plats krisstöd för att rädda jobb och företag. Flera av de stöd
            som ledamoten Källström pratar om i talarstolen är ju resultat
            av att partier har samtalat med varandra och att ledamöterna i
            finansutskottet tillsammans har löst frågor och tryckt en många
            gånger motvillig regering framför sig.
          </note>
          <note>
            Herr talman! Jag har en fråga till ledamoten Källström. Om man
            nu inte accepterar alla de problem som regeringen har ställt till
            med vad gäller exempelvis utbetalning av krisstöd – Centerpartiet
            är förvisso med i den majoritet i finansutskottet som säger att
            det här måste gå mycket snabbare – vad är Centerpartiet och ledamoten
            Källström beredda att göra för att få regeringen att göra bättre
            ifrån sig, om det nu är så att man ger samma regering fortsatt
            stöd? Regeringen har ju misslyckats på område efter område, och
            det är ofta finansutskottet som har fått lösa ut de här delarna.
            Vad skulle man vara beredd att göra?
          </note>
          <note>
            Anf. 7 EMIL KÄLLSTRÖM (C) replik:
          </note>
          <note>
            Herr talman! Jag tycker att Edward Riedl besvarar sin egen fråga.
            Såväl Centerpartiet som hela finansutskottet ser problem i utförandet,
            kanske framför allt av beslut som riksdagen fattat. Då är vi tydliga
            gentemot regeringen om att det här inte duger. På ett antal punkter
            det senaste året har finansutskottet, oftast i total enighet,
            sagt att det måste bli bättre, att det måste gå snabbare, att
            det måste gå att kombinera de olika stödsystemen med varandra
            och att man måste ha ett tydligare företagarperspektiv i detta.
          </note>
          <note>
            Jag skäms inte över huvud taget över att Centerpartiet i många
            fall så att säga har suttit i bägge rummen. Vi har suttit och
            förhandlat fram historiskt stora krisstöd. Sedan har vi konstaterat
            att genomförandet av samma krispolitik inte är tillräckligt bra.
            Då har vi varit med och format majoriteter i finansutskottet som
            säger att det här inte duger, att regeringen måste ligga på sina
            myndigheter bättre och att regeringen kanske även måste ligga
            på sig själv lite bättre och ta det här på ett större allvar.
          </note>
          <note>
            Den rollen som mittenparti i politiken är jag helt övertygad
            om att Centerpartiet kommer att fortsätta ha. Vi är med och formar
            majoriteter för Sveriges bästa. Ibland är det lite olika partier
            som ingår. I vissa skeden är vi med om såväl att förhandla fram
            politiken i regeringsförhandlingar som att i finansutskottet och
            riksdagen senare konstatera att det här inte duger och att det
            behöver bli bättre – då är vi med och formar majoriteter där.
            Den rollen tycker jag har tjänat såväl Centerpartiet som Sverige
            väl. Jag ser ingen anledning att upphöra med det arbetet.
          </note>
          <note>
            Anf. 8 EDWARD RIEDL (M) replik:
          </note>
          <note>
            Herr talman! Ledamoten Källström får landa i det han vill landa
            i. Jag hade hoppats att man kunnat komma fram till att det hade
            varit bättre med en regering som faktiskt ville att de här stöden
            ska fungera och som skötte det här. Det hade varit bättre om våra
            myndigheter hanterats av en regering som ville skynda på de här
            krisstöden.
          </note>
          <note>
            Det är egentligen på det sättet att det från krisens början fram
            till i dag har varit problem med utbetalningen av exempelvis korttidspermitteringsstödet.
            Det har kostat jobb, och det har kostat företag.
          </note>
          <note>
            Centerpartiet har upprepade gånger varit besvike t på regeringen
            att den inte har fått till det. Det har vi moderater kritiserat
            upprepade gånger. Regeringen har tillsammans med samarbetspartierna
            tillfört lite pengar till några fler handläggare. Ingenting av
            det löser i grunden de problem som regeringen har med att få ordning
            på detta. Det vet vi allihop.
          </note>
          <note>
            Herr talman! Jag hade hoppats – men det är ju min förhoppning
            – att Centerpartiet skulle landa i slutsatsen att det hade varit
            bättre med en re ­ gering som på riktigt ville ha krisstöden och
            ville att de skulle fungera. Då hade man kunnat lösa en hel del
            av problemen. Det gäller inte minst snab ­ bare utbetalningar.
            Där har vi förlorat jobb och riskerar att förlora ännu mer jobb
            ifall pandemin fortsätter. Man har inte koll på läget. Det är
            därför man i den här extraändringsbudgeten vill ha fyra månader
            på sig innan sökperioden ens har börjat tills det ska vara sökbart.
          </note>
          <note>
            Jag hör vad ledamoten Källström säger. Jag hade hoppats att vi
            skulle ha landat i samma slutsats. Det hade varit bättre med en
            borgerlig regering som ville betala ut krisstöden och ville få
            dem att fungera.
          </note>
          <note>
            Anf. 9 EMIL KÄLLSTRÖM (C) replik:
          </note>
          <note>
            Herr talman! Fram till Edward Riedls sista mening lät det verkligen
            som att jag och Edward Riedl kunde vara överens om att det bästa
            vore en centerledd regering med ett centerlett finansdepartement.
          </note>
          <note>
            Sanningen är den att Centerpartiets frustration med att Finansdepartementet
            inte är så pass företagartillvänt som man skulle önska är äldre
            än 8 år. Den är snarare 16 år, 20 år eller 30 år. Det var väl
            när Nils G Åsling var industriminister som det var någon ordning
            på det.
          </note>
          <note>
            Sanningen är den att när såväl socialdemokrater som moderater
            kommer in på Finansdepartementet är det någonting som förändras.
            En av de största frustrationerna som vi centerpartister hade under
            alliansåren var att det dåvarande Finansdepartementet under moderat
            ledning var emot sänk ­ ta arbetsgivaravgifter, investeraravdrag,
            optionsprogram och alla de nya idéer som Centerpartiet förde fram
            för att Sverige ska bli ett lite mer företagstillvänt land.
          </note>
          <note>
            Det var ett finansdepartementsperspektiv som vi har varit tvungna
            att kämpa mot också nu de senaste åren. Det är frustrerande, och
            det är lika frustrerande oavsett om det är sossar eller moderater
            som sitter och för fram finansdepartementsperspektivet.
          </note>
          <note>
            Det behöver förändras. Men hittills kan man konstatera att såväl
            S som M har misslyckats att stå emot den kultur som finns i de
            väggarna. Sannolikt behövs det nya sopar, nya kvastar. Det kanske
            är Edward Riedl som någon gång kommer att axla den manteln eller
            kanske någon annan.
          </note>
          <note>
            Det är tyvärr så att det under de senaste decennierna har funnits
            mycket att önska både från moderater och från socialdemokrater
            när det gäller ett företagarperspektiv i Finansdepartementet.
          </note>
          <note>
            Anf. 10 JAKOB FORSSMED (KD):
          </note>
          <note>
            Herr talman! Ärendet gäller extra ändringsbudget nummer 8, och
            finansutskottets betänkande nummer 52. Vi kristdemokrater ställer
            oss bak ­ om dem.
          </note>
          <note>
            Detta betänkande och detta beslut tillför viktiga medel för att
            vi ska kunna fortsätta att bekämpa pandemin och dess skadeverkningar
            i vårt samhälle. Det handlar om medel till vaccin, smittspårning
            och testning och till att förlänga de stöd till företag och jobb
            som nu krävs för att vi inte ska dra upp ytterligare revor i vårt
            gemensamma samhälle.
          </note>
          <note>
            Det är väldigt viktigt att de sakerna nu sker och att stöden
            förlängs till inte minst många hårt kämpande företagare och anställda
            som varje dag, just nu, inte vet om de orkar driva sin verksamhet
            vidare lite till, en dag ytterligare, en vecka till, i hopp om
            att det ska vända.
          </note>
          <note>
            Det kommer att vända någon gång. Vi har slitits mellan hopp och
            förtvivlan under lång tid. Båda de känslorna måste vi nog fortsätta
            att härbärgera ett tag till, även om hoppet alltmer förhoppningsvis
            tar överhanden.
          </note>
          <note>
            Vi ställer oss bakom betänkandet bland annat för att finansutskottet
            har gjort det som finansutskottet har gjort så många gånger under
            pandemin. Det har uppmärksammat de brister som finns i företagsstöden
            och som regeringen inte sett och krävt förändringar på en rad
            punkter.
          </note>
          <note>
            När vi fick förslaget var inriktningen att stödet till företag
            skulle förlängas mellan juli till september men att ansökningarna
            om detta stöd skulle kunna ske först i november månad. I november
            månad skulle man kunna lämna in en ansökan om stöden.
          </note>
          <note>
            Det säger sig självt att när vi har levt med pandemin så länge
            är många företag i väsentligt sämre skick än vad de var när den
            startade. Likviditeten är sämre, orken är sämre. Man har levt
            och tyngts av pandemin, adminis ­ tration och allt vad det nu
            kan vara under lång tid.
          </note>
          <note>
            Därför är jag glad över att finansutskottet nu är mycket tydligt
            med att detta måste gå snabbare. Finansutskottet, pådrivet av
            bland annat mitt parti och andra partier, säger detta och säger
            också andra saker.
          </note>
          <note>
            Det måste bli lättare att kunna kombinera stöd. Bara för att
            man har fått ett litet stöd i ett stödsystem ska man inte vara
            exkluderad från stöd som har kommit på plats senare och som skulle
            kunna betyda skillnaden mellan liv och död för ett företag och
            mellan jobb och arbetslöshet för anställda. Det måste också lösas.
          </note>
          <note>
            Utskottet är också mycket tydligt med att vi måste göra mer för
            de enskilda näringsidkare som var föräldralediga före pandemin
            och inte minst att vi måste se till att stöden fungerar för alla
            företag, även för dem som har mycket säsongsvariationer i sina
            branscher.
          </note>
          <note>
            Här har inte stödet varit tillräckligt bra. De förändringar som
            regering ­ en föreslår är inte tillräckliga. Utskottet kräver
            nu att regeringen ska göra mer. Allt detta är bra. Allt detta
            är nödvändigt för att vi ska kunna få bättre fungerande krisstöd
            i det här läget, herr talman.
          </note>
          <note>
            Det finns också annat som regeringen inte gör och som den borde
            göra, och det borde ske skyndsamt. Här tänker jag framför allt
            på att man fortfarande inte har gjort det som utskottet krävde
            i februari, nämligen att återkomma med ett brett stöd som når
            fram till det breda civilsamhället.
          </note>
          <note>
            Man ger lite grann till vissa organisationer i budgeten. Men
            det breda stödet som når fram har man fortfarande inte lyckats
            att tillskapa. Det har varit lite grann som att det som sker vid
            sidan av kulturen och idrotten i civilsamhället inte har fått
            regeringens uppmärksamhet.
          </note>
          <note>
            Det har krävts att utskottet har krävt detta. Men inte ens när
            vi gör det kan regeringen återkomma på ett bra sätt. Man har hänvisat
            ideella organisationer till de befintliga krisstöden. Men de har
            inte varit anpassade för dessa föreningars verklighet. De inkomster
            de hade haft har inte räknats med när man beräknar omsättningen.
          </note>
          <note>
            Många föreningar är fristående även om de finns i en stor riksorganisation.
            Då når varje självständig förening inte upp till omsättningsgränserna,
            eftersom mycket av verksamheten bygger på idealitet och inte på
            affärsverksamhet. Därmed har de heller inte kunnat få del av stödet.
            Detta måste ändras. Regeringen måste återkomma med det stödet.
          </note>
          <note>
            Det är bra att mer satsas på kulturen och inte minst på idrotten.
            Vi vet att i pandemins spår har barn och ungdomar tappat många
            av sina kontakt ­ ytor med föreningslivet. De rör sig mindre än
            vad de gjorde tidigare. Det kan få långsiktiga hälsokonsekvenser.
            De har tappat sammanhang med närvarande vuxna. Det är skyddsfaktorer
            för barn som finns i hem där det inte fungerar på det sätt man
            skulle önska utan där barnen finns i risk ­ miljöer.
          </note>
          <note>
            Här är det otroligt viktigt att vi nu ser till att föreningslivet,
            idrottsrörelsen och alla som kan erbjuda dessa platser för barnen
            inte går under utan att de finns där och kan göra ytterligare
            insatser när pandemin väl släpper sitt grepp och saker kan återgå
            till det normala.
          </note>
          <note>
            Herr talman! Vi har en lång rad utmaningar och problem som vi
            står inför också efter att pandemin släpper sitt grepp. Det gäller
            förstås brottsligheten. Och det gäller sjukvården, där en stor
            vårdskuld har byggts upp under lång tid och där människor har
            köställts under pandemin.
          </note>
          <note>
            Det gäller också problem som har sin utgångspunkt i pandemin
            men som kan riskera att dröja sig kvar. Jag tänker framför allt
            på långtidsarbets ­ lösheten, som riskerar att bita sig fast på
            mycket, mycket höga nivåer. Det krävs nu nya, stora och kraftfulla
            grepp för att detta inte ska bli en låg ­ intensiv kris som påverkar
            Sverige under mycket lång tid.
          </note>
          <note>
            Det finns också andra viktiga aspekter på arbetslösheten som
            kanske inte har uppmärksammats så ofta. Den leder till en ensamhet
            och isolering som påverkar också den egna hälsan och det egna
            måendet på djupet. SCB gjorde en ny undersökning i vintras om
            hur människor har haft det under 2020 när det gäller sociala relationer.
            Den visar att det är äldre över 80 år och arbetslösa som är de
            grupper där allra flest – och det är många – uppger att de har
            varit ensamma alltid eller nästan hela tiden.
          </note>
          <note>
            Många har naturligtvis självisolerat sig under pandemin på grund
            av smittspridningen. Men det kan vara svårt att bryta mönstret
            när pandemin är över, och här behöver vi så många utsträckta armar
            som möjligt för att hjälpas åt att bryta den ensamhet och isolering
            som kan vara så förödande för människors liv. Då är civilsamhället
            viktigt. Men det är också viktigt att vi tar in den här dimensionen
            när vi utformar politiken, när vi bekämpar arbetslösheten och
            när vi ser till att äldre inte blir som fångar i sina egna hem.
            Det ska i stället kunna finnas bostäder med gemenskapsmöjligheter.
            Vi ska se till att kommunerna kan slå en signal till alla över
            en viss ålder för att kolla läget, se hur de mår, se vilka behov
            de har och visa att det faktiskt finns någon som bryr sig om dem.
          </note>
          <note>
            Herr talman! Emil Källström nämnde att det finns ett samarbete
            i riksdagen kring viktiga reformer. När det är kris kommer vi
            samman och löser problem. Jag tycker att han i mycket har rätt;
            det var inte minst så i krisens början. Men det har tyvärr avtagit
            något, och utskottet har fått ta i lite mer för att tvinga regeringen
            att göra det som krävs i företagsstödet. Men i de breda dragen
            håller jag med Emil Källström. Han redovisade att han har en grundmurad
            tro på att det kommer att fortsätta att vara på det sättet. Det
            hoppas jag också.
          </note>
          <note>
            Emil Källström har också meddelat att han lämnar riksdagens arbete.
            Jag tror att det finns risker med det i just detta perspektiv.
            Emil Källström har varit en brobyggare, en klok person och en
            person som har kunnat lägga prestigen åt sidan för att bidra till
            Sveriges bästa. Vi är många, herr talman, som kommer att sakna
            honom.
          </note>
          <note>
            Anf. 11 MARIA NILSSON (L):
          </note>
          <note>
            Herr talman! Det här var verkligen ett moment . Jag vet inte
            hur jag ska kunna toppa det. Dessutom har inte Mats Persson skrivit
            in hyllningen till Emil Källström i mitt underlag. Så du, Emil,
            får helt enkelt återkomma till Mats.
          </note>
          <note>
            Det är uppenbart att jag inte är en reinkarnation av Mats Persson.
            Men pandemin och den situation vi nu befinner oss i gör att vi
            får ta till alla till buds stående medel, och där är väl jag någonstans
            det sista budet.
          </note>
          <note>
            Herr talman! Coronakrisen har inneburit enorma ansträngningar
            för Sverige. Liberalerna har tagit ansvar tillsammans med alla
            partier i riksdagen. Vi har drivit på för stöd till sjukvården,
            och vi har drivit på för stöd till jobben.
          </note>
          <note>
            Alla de som arbetar i de här sektorerna – vården, skolan och
            så vidare – har gjort fantastiska och heroiska insatser. Alla
            de företagare som har kämpat för att deras livsverk ska stå pall
            förtjänar vår respekt. Det är när företagare kan undvika uppsägningar
            och konkurser som vi kan säkra jobben. Och så många svenskar som
            möjligt ska ha ett jobb att gå till. Därför krävs insatser.
          </note>
          <note>
            Vi har hört, och vi vet, att delar av det svenska näringslivet
            har klarat coronakrisen mycket bra. Men för en del företagare
            har det varit oerhört tufft. Vi pratar då om taxiförare, krögare
            och kulturarbetare.
          </note>
          <note>
            I Göteborg, som jag kommer ifrån, har restaurangägare, besöksnäring
            och handlare samlats varje fredag på ett ställe på Avenyn, digitalt
            men också fysiskt, för att tillsammans med politiker på olika
            nivåer tala om läget. Där har man pratat om just utbetalningar
            som försenats och i värsta fall inte kommit fram. Man har pratat
            om vad som händer efter pandemin och om den kompetensförsörjning
            som måste fungera för att en restaurang ­ ägare eller krogägare
            ska kunna anställa någon och för att det ska kunna finnas någon
            som är beredd och har kompetens att ta de jobb som kommer att
            finnas tillgängliga.
          </note>
          <note>
            Men vi ser också nu i pandemin att det finns en ny arbetslöshet.
            Vi ser en långtidsarbetslöshet som fördjupas och hundratusentals
            människor som inte har möjligheten att försörja sig själva. Vi
            ser det också i växande klyftor mellan dem som har ett arbete
            och dem som står utanför. Vi vet att det är på arbetsplatsen som
            gemenskap fördjupas. När människor inte har denna möjlighet innebär
            det ett utanförskap som vi måste göra allt vi kan för att adressera
            och råda bot på.
          </note>
          <note>
            Herr talman! När jag inte försöker föreställa Mats Persson sitter
            jag i utbildningsutskottet. Coronakrisen märks inte minst i skolan.
            Det är många elever som i pandemins spår mår sämre. De står utan
            möjlighet till stöd från elevhälsa eller att fångas upp av en
            vuxen i skolan.
          </note>
          <note>
            Vi känner ännu inte till omfattningen av den utbildningsskuld
            som kommer i spåren av pandemin. Det är inte samma sak att sitta
            framför en skärm som att träffa läraren i klassrummet. Jag tror
            att vi kommer att behöva prata och hitta reformer för detta för
            en lång tid framöver.
          </note>
          <note>
            Herr talman! Jag vill säga några ord om betydelsen av det civila
            samhället och hur viktigt det är att tillskjuta mer medel till
            den verksamhet som organisationer i det civila samhället bedriver.
            I en stabil demokrati som Sverige – och det är vi faktiskt trots
            den pågående krisen – uppskattar vi nog inte alltid den betydelse
            som det civila samhället har dels för demokratin, dels för enskilda
            individer som via det civila samhället blir del av en större gemenskap.
          </note>
          <note>
            Kombinationen av dessa två är det väsentliga – individen i det
            större samhället. Det visar inte minst Robert Putnam i boken Bowling
            A lone , som kanske kan vara ett boktips till regeringen inför
            sommaren.
          </note>
          <note>
            Herr talman! I denna extra ändringsbudget finns medel till organisatio
            ­ ner som arbetar med barn i utsatta situationer. Det kommer inte
            att vara tillräckligt, men det är en bit på väg. Vi vet, efter
            samtal med Bris och andra organisationer, att barn i utsatta hem
            och situationer har blivit än mer utsatta under pandemin. Isolering,
            i vissa fall tillsammans med en familjemedlem som dricker för
            mycket eller slår, gör att alldeles för många barn far illa. Tillskottet
            i budgeten är bra, men det är inte tillräckligt. Mer kommer att
            behöva göras i framtiden.
          </note>
          <note>
            Herr talman! Med detta yrkar jag bifall till utskottets förslag
            i betänk ­ andet.
          </note>
          <note>
            Anf. 12 KAROLINA SKOG (MP):
          </note>
          <note>
            Herr talman! Vi summerar ett märkligt år. Det var i alla fall
            tanken med dagens debatt och dagens övningar.
          </note>
          <note>
            Då är det värt att reflektera över vad som har fungerat och inte
            fungerat. Vi gick in i den här krisen med mycket som talade för
            oss, med stabila finanser och oerhört duktiga myndigheter som
            var beredda på att ställa om sin verksamhet. Men vi hade också
            ett svårt parlamentariskt läge, vilket det ju har varit de senaste
            åren.
          </note>
          <note>
            Herr talman! Jag vill ta upp några saker som jag upplever verkligen
            har fungerat under den kris som vi fortfarande är i men som vi
            börjar ana slutet på.
          </note>
          <note>
            I går kom det en rapport som var kopplad till mediestödet. Det
            allvarliga läget för svenska medier var någonting vi talade mycket
            om inför krisen, och en av de saker som regeringen tog tag i tydligt
            i början av krisen var att utforma ett särskilt stöd riktat till
            de svenska medierna som de kunde ta del av utöver övriga företagsstöd.
          </note>
          <note>
            I går kom en utvärdering som visade att det här stödet verkligen
            har gjort skillnad. Det har nått ut till redaktionerna. Det har
            funkat och stöttat dem och på så sätt burit svenska nyhetsredaktioner
            genom krisen. Det är en oerhört viktig sak för demokratin inte
            minst i en kris. Vad hade vi gjort utan medier som fört vidare
            budskapen från myndigheter, granskat budskapen från olika myndigheter
            och granskat hur olika delar av samhället klarat av att leverera
            under krisen? Det har varit en oerhört viktig del. I en kris blir
            det så tydligt vilken viktig roll medierna har i en demokrati.
          </note>
          <note>
            Det som också har funkat, tycker jag, är att myndigheter har
            ställt om på ett fantastiskt sätt. De har omvärderat vad de gör
            och flyttat personal mellan myndigheter så att de ska vara där
            de gör mest nytta. Med detta sagt finns det fortfarande en hel
            del frustration över att man velat ha mer. Långa handläggningstider
            är inte acceptabelt, men det är självklart inte ett resultat av
            att man inte har försökt att göra sitt allra bästa.
          </note>
          <note>
            Något som var viktigt före krisen och som är viktigt också nu
            är den stora oron för de familjer som kämpar med sin ekonomi.
            Inte minst gäller det deras barn. Inför varje sommarlov vet vi
            att många barn längtar och hoppas på bad, läger och semestrar,
            medan andra barn fasar. Vi vet att detta är direkt kopplat till
            föräldrarnas förmåga att försörja sig själva, efter ­ som det
            är grunden för att också klara av att få en stabilitet i familjen.
          </note>
          <note>
            Under det här året har många svenskar fått lämna sin anställning
            och den trygghet som detta ger. Detta har inneburit en ökad oro
            för många barn. Därför har det varit ett oerhört viktigt och starkt
            fokus för Miljöpartiet att stärka de här familjerna på olika sätt.
            Vi har gjort det genom förändringar i a-kassan. Fler fick möjlighet
            att gå in i a-kassan, och nivåerna har stärkts. Det har varit
            väldigt viktigt, och det är en av förklaringarna till att vi också
            kan se i de ekonomiska prognoserna att ekonomin har klarat sig
            bra. Detta är ju pengar som har gått rakt till konsumtion men
            också gett stadga. SKR rapporterar att det också har gjort att
            trycket på försörjningsstödet har varit mindre än vad det annars
            skulle ha varit.
          </note>
          <note>
            Vi har höjt bostadsbidraget, som är ett bidrag som riktar sig
            väl till de svagaste familjerna. Det är en effektiv åtgärd. Jag
            och Miljöpartiet tror att vi ska ligga kvar på den här höga nivån
            även framåt.
          </note>
          <note>
            En annan viktig sak har varit att stärka civilsamhället. Där
            har man också varit beredd att ställa om och finnas där. Vi hör
            rapporter om att fler kommer till exempel till Stadsmissionen
            och ber om kläder, mat och väldigt enkla saker. Då har vi stärkt
            exempelvis Stadsmissionens och andra föreningars och samfunds
            möjlighet att finnas där i krisen.
          </note>
          <note>
            Sedan har vi självklart sjukvården. Många ord från denna talarstol
            har talat om sjukvården. Det kan vara uttjatat, men det kan inte
            sägas för många gånger vilken fantastisk insats man har gjort
            i svensk sjukvård i att ställa om och jobba länge. Nu har vi en
            sommar framför oss, och man jobbar med att få ihop sommarscheman.
            Det kommer att vara svårt, och det kommer att kräva ytterligare
            uppoffringar.
          </note>
          <note>
            Så har vi många svenskar som också har gjort många typer av uppoffringar.
            Det är viktigt att härifrån upprepa ett varmt och innerligt tack
            för det till alla som har gjort vad man kan för att minska trängsel
            och smittspridning. Det har varit kärnan i vårt arbete.
          </note>
          <note>
            I riksdagen har det varit lite olika, men i stort sett har det
            varit en samarbetsanda fram till nu som jag tycker är väldigt
            viktig och som jag hoppas att vi ska kunna återkomma till i ett
            normalläge i höst.
          </note>
          <note>
            I en kris ser jag och Miljöpartiet att det viktigaste är att
            värna stabiliteten kombinerat med en agilitet när det gäller att
            ställa om och göra rätt åtgärder vid rätt tidpunkt men också för
            att värna de svagaste. Det har vi haft för ögonen under hela den
            här krisen.
          </note>
          <note>
            Och vi kommer att ha det för ögonen även framåt, för Sverige
            är ett land med ekonomiska och sociala skillnader. Skillnaderna
            i hälsa i Sverige är stora, och detta har förstärkts under krisen.
            Det är beklagligt. Här måste vi göra krafttag framåt för att stärka
            sjukvården och välfärdens förmåga att värna de svagaste och minska
            de ekonomiska klyftorna. Det har vi för ögonen när vi blickar
            framåt.
          </note>
          <note>
            Herr talman! En sak som vi också har gjort i den här krisen är
            självklart att titta även på de stora kriser som pågår i världen
            och som påverkar, nämligen klimatkrisen och utarmningen av den
            biologiska mångfalden.
          </note>
          <note>
            När vi har boostat den svenska ekonomin har vi valt att lägga
            mycket kraft i den delen. Det handlar om att stärka klimatarbetet
            och skjutsa ut pengar till de företag som vill satsa framåt. Vi
            fick i går ännu en fantastisk rapport om att arbetet med stål
            utan kol går framåt med ett tekniskt genom ­ brott, som var jättespännande
            att läsa om. Det bygger på statliga interven ­ tioner, det vill
            säga att staten går in och satsar på de delar där vi tror att
            framtiden finns industriellt och jobbmässigt.
          </note>
          <note>
            Vi gör också jättestora satsningar på att bevara den svenska
            naturen och göra den tillgänglig för många. Jag hoppas att det
            är många som under den här sommaren ger sig ut i svensk natur
            och då ser att det finns nya spänger, nya toaletter och nya informationsskyltar
            som gör att det är lätt att komma ut i naturen. Det är en viktig
            sak för folkhälsan, men också, i mina ögon, för den sociala hållbarheten.
            Det är någonting som vi kan erbjuda många. Att komma ut och ta
            del av naturen och det stärkande och faktiskt fantastiska som
            naturen gör med oss människor både mentalt och fysiskt är ju någonting
            som inte behöver kosta pengar.
          </note>
          <note>
            Jag hoppas att både jag och även många ledamöter kommer att få
            möj ­ lighet att göra det i sommar, även om vi, förhoppningsvis
            i god samarbets ­ anda, först och främst ska fokusera på att hitta
            en ledning och en regering för Sverige. Alla andra hoppas jag
            kommer att ha möjlighet att njuta av den svenska naturen.
          </note>
          <note>
            Vi kommer säkert också att behöva återkomma till frågan om företagsstöd
            och se till att vi rider den här krisen ända ut. Vi ska inte släppa
            för tidigt. Vi kommer inte att ta ledigt förrän krisen faktiskt
            är över och vi har klarat pandemin och kan återgå till ett verkligt
            normalläge som innebär trängsel, närhet och möten inom kultur
            och politik.
          </note>
          <note>
            Med detta vill jag yrka bifall till utskottets förslag i betänkandet
            och önska talmanspresidiet, utskottskansliet och mina kollegor
            i finansutskottet en god sommar.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 9.)
          </note>
          <note>
            § 7 Kompletterande bestämmelser till vissa delar av avtalet mellan
            Europeiska unionen och Förenade kungariket
          </note>
          <note>
            Justitieutskottets betänkande 2020/21:JuU38
          </note>
          <note>
            Kompletterande bestämmelser till vissa delar av avtalet mellan
            Europeiska unionen och Förenade kungariket (prop. 2020/21:197)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 9.)
          </note>
          <note>
            Ajournering
          </note>
          <note>
            Kammaren beslutade kl. 10.19 på förslag av talmannen att ajournera
            sammanträdet till kl. 10.30, då votering skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 10.30.
          </note>
          <note>
            Ajournering
          </note>
          <note>
            Kammaren beslutade kl. 10.30 på förslag av talmannen att ajournera
            sammanträdet till kl. 10.40 på grund av tekniska problem med voteringssignalen.
          </note>
          <note>
            Återupptaget sammanträde
          </note>
          <note>
            S ammanträdet återupptogs kl. 10.40.
          </note>
          <note>
            § 8 Beslut om ärenden som slutdebatterats den 22 juni
          </note>
          <note>
            SfU29 Testning vid verkställighet av utvisningsbeslut
          </note>
          <note>
            Punkt 1 (Testning vid verkställighet av beslut om avvisning eller
            utvisning)
          </note>
          <note>
            1. utskottet
          </note>
          <note>
            2. res. 1 (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            23 för res. 1
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res. 1: 16 S, 4 V, 3 MP
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            JuU37 Tullverket ges en utökad möjlighet att ingripa mot brott
          </note>
          <note>
            Punkt 2 (En ny samlad lagstiftning om Tullverkets befogenheter)
          </note>
          <note>
            1. utskottet
          </note>
          <note>
            2. res. 1 (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 1
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res. 1: 16 S, 4 V, 3 MP, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Skyldighet att ingripa vid misstanke om brott)
          </note>
          <note>
            1. utskottet
          </note>
          <note>
            2. res. 2 (SD, C, KD)
          </note>
          <note>
            Votering:
          </note>
          <note>
            38 för utskottet
          </note>
          <note>
            18 för res. 2
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 L, 3 MP, 1 -
          </note>
          <note>
            För res. 2: 10 SD, 5 C, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 4 (Tulltjänstemännens befogenheter)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            3. res. 4 (KD)
          </note>
          <note>
            Förberedande votering:
          </note>
          <note>
            10 för res. 3
          </note>
          <note>
            4 för res. 4
          </note>
          <note>
            42 avstod
          </note>
          <note>
            293 frånvarande
          </note>
          <note>
            Kammaren biträdde res. 3.
          </note>
          <note>
            Mathias Tegnér (S) anmälde att han avsett att avstå från att
            rösta men markerats ha röstat nej.
          </note>
          <note>
            Huvudvotering:
          </note>
          <note>
            43 för utskottet
          </note>
          <note>
            10 för res. 3
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 L, 3 MP, 1 -
          </note>
          <note>
            För res. 3: 10 SD
          </note>
          <note>
            Avstod: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 6 (Åtgärder mot utförsel av stöldgods)
          </note>
          <note>
            1. utskottet
          </note>
          <note>
            2. res. 6 (M, KD, L)
          </note>
          <note>
            Votering:
          </note>
          <note>
            39 för utskottet
          </note>
          <note>
            17 för res. 6
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 MP, 1 -
          </note>
          <note>
            För res. 6: 11 M, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU22 Moderna tillståndsprocesser för elnät
          </note>
          <note>
            Punkt 3 (Undantag för miljöprövad verksamhet)
          </note>
          <note>
            1. utskottet
          </note>
          <note>
            2. res. 2 (M, SD, C)
          </note>
          <note>
            Votering:
          </note>
          <note>
            30 för utskottet
          </note>
          <note>
            26 för res. 2
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 KD, 3 L, 3 MP, 1 -
          </note>
          <note>
            För res. 2: 11 M, 10 SD, 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 4 (Ledningsrätt)
          </note>
          <note>
            1. utskottet
          </note>
          <note>
            2. res. 3 (M, SD, KD)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 3
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 3: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 9 (Övrigt om tillstånd och handläggningstider)
          </note>
          <note>
            1. utskottet
          </note>
          <note>
            2. res. 10 (M, SD, KD)
          </note>
          <note>
            Votering:
          </note>
          <note>
            29 för utskottet
          </note>
          <note>
            24 för res. 10
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 MP, 1 -
          </note>
          <note>
            För res. 10: 11 M, 10 SD, 3 KD
          </note>
          <note>
            Avstod: 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 17 (Stöd till havsbaserad vindkraft)
          </note>
          <note>
            1. utskottet
          </note>
          <note>
            2. res. 21 (V)
          </note>
          <note>
            Votering:
          </note>
          <note>
            38 för utskottet
          </note>
          <note>
            5 för res. 21
          </note>
          <note>
            13 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 3 L, 3 MP
          </note>
          <note>
            För res. 21: 4 V, 1 -
          </note>
          <note>
            Avstod: 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 9 Beslut om ärenden som slutdebatterats vid dagens sammanträde
          </note>
          <note>
            FiU52 Extra ändringsbudget för 2021 – Förlängda ersättningar
            på sjukförsäkringsområdet, stöd till företag, kultur, idrott och
            civilsamhälle samt andra åtgärder med anledning av coronaviruset
          </note>
          <note>
            Punkt 1 (Extra ändringsbudget för 2021)
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res.
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res.: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU38 Kompletterande bestämmelser till vissa delar av avtalet
            mellan Europeiska unionen och Förenade kungariket
          </note>
          <note>
            Kammaren biföll utskottets förslag.
          </note>
          <note>
            § 10 Avslutning
          </note>
          <note>
            Anf. 13 TALMANNEN:
          </note>
          <note>
            Ärade ledamöter i kammaren och runt om i Sverige! Måndagens misstroendeomröstning
            gjorde att vi inte vet exakt när det kan bli aktuellt att samla
            kammaren igen, men det har länge varit planerat att jag i dag
            skulle säga några ord för att summera vårens arbete i riksdagen
            och önska er alla glad sommar, så det tänker jag göra oavsett
            de senaste dagarnas politiska turbulens.
          </note>
          <note>
            I dag fattar riksdagen de sista planerade besluten före sommaren.
            Vi har ett par planerade sammanträden även veckan efter midsommar,
            men det här är den officiella avslutningsdagen.
          </note>
          <note>
            Riksdagen befinner sig alltid i händelsernas centrum, men genom
            misstroendeförklaringen har strålkastarljuset än mer påtagligt
            riktats mot politiken, mot partierna och mot Sveriges styrelseskick.
            Sällan har väl parlamentarismens villkor visat sig så tydligt
            som under denna valperiod.
          </note>
          <note>
            Parlamentarismen, alltså principen att regeringsmakten härleds
            från parlamentet, har i praktiken varit rådande i Sverige sedan
            1917, för drygt 100 år sedan. Dock fördes den inte in i grundlagen
            förrän flera decennier senare. Resultatet blev så småningom den
            enkammarriksdag vi nu verkar i, en institution som i år firar
            sitt 50-årsjubileum, något vi uppmärksammade vid vårterminens
            första kammarsammanträde i januari.
          </note>
          <note>
            När enkammarsystemet infördes var det bland annat i syfte att
            göra parlamentarismen tydligare. Man fick en enda kammare inför
            vilken regeringen är ansvarig.
          </note>
          <note>
            I centrum för förändring och reform både för 100 år sedan och
            för 50 år sedan, liksom för skeenden i dag, står väljare och valresultat.
            Det är vad vi har på vårt bord att hantera, och med det följer
            ibland även det extra strålkastarljuset.
          </note>
          <note>
            Oavsett det slutliga resultatet av misstroendeförklaringen går
            detta riksmöte mot sitt slut, och vi har också genomfört tre fjärdedelar
            av den ordinarie valperioden. Det har varit några år som inga
            andra i Sverige och i riksdagen.
          </note>
          <note>
            Efter en rekordlång regeringsbildning om 134 dagar inföll en
            period av – om jag får uttrycka mig så – vanligt parlamentariskt
            arbete.
          </note>
          <note>
            Därefter drabbade pandemin världen och Sverige, något jag återkommer
            till strax, och så i måndags beslutade riksdagen för första gången
            om en misstroendeförklaring. I ljuset av den här summeringen vill
            jag upprepa något som jag tycker förtjänar att sägas igen: Min
            ambition, och den uppfattar jag att jag delar med alla i riksdagen,
            har hela tiden varit att riksdagen ska utföra sitt uppdrag trots
            de speciella politiska och samhälleliga förhållandena, och det
            har riksdagen gjort med den äran.
          </note>
          <note>
            Kammaren sammanträdde mer än 500 timmar under 2020, och utskotten
            slog rekord i antalet möten. Utöver de tusentals beslut som riksdagen
            fattar varje år har vi också hanterat pandemin, både praktiskt
            genom förändrade arbetsformer och politiskt. Vi har berett 20
            ändringsbudgetar, 30 propositioner och 21 utskottsinitiativ relaterade
            till pandemin.
          </note>
          <note>
            Ärade ledamöter! När jag tillträdde som talman bestämde jag mig
            för tre ledord som skulle prägla mitt arbete. Ett av dem är långsiktighet,
            och med det menar jag att vi både behöver hantera frågor här och
            nu och lyfta blicken för att fundera över vad vi behöver göra
            i dag för att riksdagen ska vara väl rustad för sina uppgifter
            även i framtiden. Jag menar också att vi ibland behöver blicka
            bakåt för att bättre kunna blicka framåt.
          </note>
          <note>
            Med respekt för riksdagens historia och traditioner är det viktigt
            att vi kontinuerligt omprövar och utvecklar våra arbetsformer.
            Uppföljningen av riksdagens och Riksdagsförvaltningens arbete
            under pandemin pågår just nu och kommer att ge oss viktiga underlag
            när vi överväger hur riksdagsarbetet ska gestaltas framöver.
          </note>
          <note>
            Ett område som satts i blixtbelysning under pandemin är självklart
            vårt it-arbete. Ett omfattande utvecklingsarbete har skett sedan
            mars förra året och accelererat sedan riksdagsdirektören beslutade
            om ett omtag i höstas, men mer krävs och mer planeras för att
            riksdagen på kort och lång sikt ska ta vara på digitaliseringens
            möjligheter. Ett konkret exempel är att arbetet för att möjliggöra
            digital inlämning av frågor och interpellationer pågår för fullt.
          </note>
          <note>
            Utskotten är mitt andra ledord. Arbetet i ordförandekonferensen
            med diskussioner och erfarenhetsutbyte om utskottens arbetsformer
            fortgår. Vi har också enats om en utvecklad utbildningssatsning
            för utskottsordförande efter nästa val. Jag vill även gärna lyfta
            fram det mer strukturerade utbyte som vi infört mellan utskotten
            och delegationerna till de parlamentariska församlingarna.
          </note>
          <note>
            Mitt tredje ledord är demokrati. Riksdagen är en del av samtiden,
            och besluten här formar framtiden. Att utveckla riksdagen är alltså
            att utveckla en viktig del av svensk demokrati.
          </note>
          <note>
            Vi fortsätter förstås också att fira vårt 100-årsjubileum av
            demokratins genombrott i Sverige. I höst blir firandet än mer
            aktuellt – 100 år sedan det första riksdagsvalet där både kvinnor
            och män fick delta. Detta kommer självklart att uppmärksammas,
            och jag hoppas att ni alla både tar del av firandet och hjälper
            oss att föra ut jubileet till alla delar av vårt vackra land.
            Det är ju hela Sveriges riksdag som firar hela Sveriges demokrati.
            Då ska vi självklart fira i hela Sverige.
          </note>
          <note>
            Ärade ledamöter! Låt mig ge ett axplock av andra nyheter i riksdagen
            i stort och smått.
          </note>
          <note>
            Ordningsreglerna här i kammaren och fotoföreskriften i den del
            den rör kammaren har uppdaterats. Det har gett oss konsoliderade
            och tydligare regler för hur arbetet här i kammaren ska bedrivas,
            och vi har också öppnat lite vidare möjligheter för fotografering
            här i kammaren när den inte sammanträder.
          </note>
          <note>
            I våras hade vi en forskningsdag, som jag hoppas ska kunna bli
            en årlig tradition, med syftet att lyfta fram betydelsen av forskning
            och vetenskap och samtidigt ge utskotten ytterligare en möjlighet
            att ta del av aktuella forskningsrön.
          </note>
          <note>
            På veterandagen den 29 maj genomförde vi för första gången en
            ceremoni som jag också hoppas ska kunna bli årligen återkommande,
            för att hedra de veteraner som gjort internationella insatser
            och dem som fortfarande är ute på uppdrag.
          </note>
          <note>
            Jag vill också nämna den tidigarelagda voteringstiden på torsdagar,
            som tillkommit på initiativ av jämställdhetsgruppen. Förhoppningsvis
            kan det initiativet göra det lite lättare att kombinera riksdagsarbete
            och familje ­ liv.
          </note>
          <note>
            Slutligen vill jag nämna att jämställdhetsgruppen nyligen har
            presenterat en intressant forskningsstudie om ledarskapet i riksdagen.
          </note>
          <note>
            Detta var några exempel på vad som har skett, kanske i skuggan
            av pandemi och mycket annat.
          </note>
          <note>
            Ärade ledamöter! Här och nu råder ett särskilt parlamentariskt
            läge. Men även annars råder så här års alltid brådska. Vi står
            mitt i livet, inför sommaren, i en tid av både glädjeämnen och
            plikter.
          </note>
          <note>
            Men i dag är det också, på någon vecka när, ett år sedan vi höll
            en minnesceremoni här i kammaren. Vi samlades då för att hedra
            och minnas allt vi hade förlorat och alla vi hade förlorat i den
            pandemi som fortfarande sveper över världen. De förluster vi har
            lidit vilar fortfarande tungt över oss, men så som ljuset så här
            års återvänder till milda sommarkvällar har ett hopp tänts – ett
            hopp om att livet snart ska bli lite mer som vi känner det och
            som vi har saknat det.
          </note>
          <note>
            På ett plan berör detta också riksdagen. Jag hoppas att vi till
            hösten kommer att kunna återgå till något vanligare rutiner och
            arbetsformer, na ­ turligtvis i takt med rådande situation och
            enligt gällande rekommenda ­ tioner. Mer konkret kommer mer information
            i augusti vad gäller riksmöt ­ ets öppnande och hur det ska organiseras.
          </note>
          <note>
            Innan dess vill jag tacka var och en av er, här i kammaren och
            runt om i landet, för ert arbete för riksdagen och för Sverige,
            i ledamotsbänken här eller vid skrivbordet där hemma.
          </note>
          <note>
            Jag vill också tacka talmanspresidiet, gruppledarna och ledamöterna
            i riksdagsstyrelsen för goda och konstruktiva samtal i de ofta
            komplicerade frågor vi haft att hantera.
          </note>
          <note>
            Ett varmt tack vill jag även framföra till riksdagsdirektören
            och varje medarbetare i Riksdagsförvaltningen. Ni har oförtröttligt
            tagit er an de många utmaningar som fallit på er lott och har,
            som alltid, gjort det med engagemang, glädje och professionalism.
          </note>
          <note>
            Med några strofer av Heidenstam önskar jag er alla en fin sommar.
          </note>
          <note>
            Du underbara sommardag, som med ditt ljus mig fyller! Den mjuka
            stigen vandrar jag bland vilda rosors myller.
          </note>
          <note>
            Här glimmar sjön i branta djup och speglar häll och grenar, och
            getter högt på bergets stup gå tyst bland mörka enar.
          </note>
          <note>
            Bestråla ljus de minsta snår, som dina marker smycka! Från dig
            jag kom, mot dig jag går, bevingad av din lycka.
          </note>
          <note>
            (Applåder)
          </note>
          <note>
            Anf. 14 Ålderspresident TUVE SKÅNBERG (KD):
          </note>
          <note>
            Herr talman! Det kommer på ålderspresidentens uppdrag att tacka
            talmannen och de tre vice talmännen för arbetet under ett år som
            inte har liknat något annat, som har varit svårt att genomföra
            rent praktiskt och som också har varit svårt för många av oss
            personligen. Detta har ställt stora krav på riksdagen. Vi ledamöter
            från riksdagens samtliga partier vill tacka talmannen och talmanspresidiet
            för det arbete som ni har lagt ned.
          </note>
          <note>
            Vi vill också önska en god sommar, en glad sommar, men vi inser
            att det är så turbulent att vi inte vågar ta ut något i förväg.
            Vi inser också att vi kanske inte kan gå på ett sommarlov som
            liknar alla andra sommarlov.
          </note>
          <note>
            När jag traditionsenligt skulle välja en liten dikt eller sommarpsalm
            att skicka med talmannen ut i sommarvärmen blev det inte en sommardikt.
            Det har vi redan lyssnat till. Det här har mer allvar. Jag väljer
            att låna ord från Rudyard Kipling – råd som han gav till sin son
            1910. Vi kan minnas vilka tider som stundade då. Han skickade
            med sin son följande ord, i min tolkning:
          </note>
          <note>
            Om du kan behålla fattningen när alla runt omkring dig Förlorar
            sin – och skyller det på dig, Om du kan lita på dig själv när
            alla andra tvivlar på dig, Men ändå låta deras tvivel få sitt
            rum; Om du kan vänta och inte bli trött av väntan, Eller om man
            ljuger om dig, inte svara dem med samma mynt, Eller du blir hatad,
            inte låna dig till hatet, Och ändå inte ge sken av att du är helgonlik
            och mycket vis,
          </note>
          <note>
            Om du kan drömma – och inte göra drömmen till din herre; Om du
            kan tänka – och inte göra tankar till ditt mål; Om du kan möta
            framgång eller svart förtvivlan, Och behandla båda dessa bedragare
            på samma sätt; Om du kan bära att själva sanningen som du har
            talat, Blev missbrukad till lögn, Eller se det som du gav ditt
            liv åt raserat, Och ändå böja dig och bygga upp det igen med slitna
            verktyg:
          </note>
          <note>
            Om du kan samla alla dina vinster Och riskera det i ett enda
            tärningskast, Och förlora allt och börja om från början Och aldrig
            med ett ord beklaga din förlust; Om du kan tvinga själva ditt
            hjärta, varje nerv och sena, Att tjäna dig långt efter att de
            mattats ut, Och härda ut när inget längre finns i dig Förutom
            viljan som bjuder dem: ”Håll ut!”
          </note>
          <note>
            Om du kan prata med alla sorters folk och ändå behålla hedern,
            Eller röra dig bland kungligheter – och ändå inte förlora förmågan
            att kunna samtala med vanligt folk, Om varken fiender eller omtänksamma
            vänner mer kan skada dig, Om alla räknar med dig, men ändå ingen
            alltför mycket; Om du kan fylla den obarmhärtiga minuten Med sextio
            sekunders innehåll, Din är då jorden och allt som finns på den,
            Och – vilket är mer – då är du en man, min son!
          </note>
          <note>
            (Applåder)
          </note>
          <note>
            Ajournering
          </note>
          <note>
            Kammaren beslutade kl. 11.03 på förslag av talmannen att ajournera
            sammanträdet till kl. 15.00, då en särskild debatt om konflikten
            i Mellan ­ östern skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 15.00.
          </note>
          <note>
            § 11 Särskild debatt om konflikten i Mellanöstern
          </note>
          <note>
            Anf. 15 Utrikesminister ANN LINDE (S):
          </note>
          <note>
            Fru talman! Sverige har arbetet inom EU och FN för att nå en
            långsiktig och hållbar lösning på konflikten mellan Israel och
            Palestina. De våldsamheter med civila dödsoffer, inte minst barn,
            som inträffade under krisen i maj var förfärande och visade återigen
            på vikten av att konfliktens grund ­ orsaker måste adresseras.
            Så länge de är olösta riskerar våldet att på nytt blossa upp som
            det gjort så många gånger förr.
          </note>
          <note>
            Det är centralt att det eldupphör som uppnåddes den 21 maj stabiliseras.
            De avsteg från eldupphöret som har skett är oroande och visar
            hur viktigt det är att det internationella samfundet fortsätter
            arbetet med att befästa vapenvilan. Det är också centralt att
            säkerställa humanitärt tillträde för att förbättra den humanitära
            situationen i Gaza. Sverige har ökat sitt humanitära stöd.
          </note>
          <note>
            Situationen i Jerusalem, som bidragit till att utlösa den senaste
            våldseskaleringen, är fortsatt mycket spänd. Läget på stora delar
            av Västbanken är till synes lugnare men samtidigt bräckligt. Det
            krävs ansvarsfullt agerande från alla håll.
          </note>
          <note>
            Allt detta är viktigt i ett omedelbart perspektiv, men på längre
            sikt är det lika oundgängligt med en process för en lösning på
            konflikten på basis av folkrätten och internationellt etablerade
            parametrar. Sverige och EU är tydliga i sitt budskap om vikten
            av en förhandlad tvåstatslösning och ett slut på ockupationen.
            EU:s sedan länge etablerade position är att bosättningar, demoleringar
            och vräkningar måste upphöra. Israels bosättningspolitik, inklusive
            vräkningar av palestinier i det ockuperade östra Jerusalem, strider
            mot folkrätten, undergräver tvåstatslösningen och bidrar till
            en förhöjd konfliktnivå.
          </note>
          <note>
            EU uppmanar regelbundet Israel att upphöra med denna typ av åtgärder
            för att leva upp till sina skyldigheter som ockupationsmakt. EU
            är också tydligt med att status quo vid Haram Sharif, Tempelberget,
            måste upprätthållas.
          </note>
          <note>
            Det stämmer att Hamas inte har erkänt Israel och helt uppenbart
            inte har varit berett att avstå från våldsanvändning. Detta är
            ett stort hinder för att nå en långsiktig och hållbar lösning
            på konflikten. EU, och därmed Sverige, klassificerar Hamas som
            en terroristgrupp.
          </note>
          <note>
            Sverige har alltid stått upp för Israels legitima säkerhetsbehov.
            Under den senaste våldseskaleringen har vi varit tydliga med att
            fördöma de ur ­ skillningslösa raketattackerna mot Israel. Raketattacker
            eller brandbomber från terroristgrupper, såsom Hamas i Gaza, mot
            civila i Israel är oacceptabla och måste upphöra en gång för alla.
            Israel har rätt att försvara sig men måste göra sitt yttersta
            för att civila inte ska drabbas. Den humanitära rätten och dess
            regler om distinktion, proportionalitet och försiktighet måste
            respekteras.
          </note>
          <note>
            Sveriges relationer med både Israel och Palestina är viktiga
            och något som regeringen har värnat. Israel och Palestina är de
            två parter som i slut ­ ändan måste komma överens om en förhandlingslösning.
            För att det internationella samfundet ska kunna hjälpa dem att
            nå dit krävs goda och konstruktiva relationer med båda sidor.
          </note>
          <note>
            Anf. 16 HANS WALLMARK (M):
          </note>
          <note>
            Fru talman! Sverige skulle kunna vara en klar och tydlig röst
            för fred och samexistens i Mellanöstern. Men Sverige är inte det
            med nuvarande regering. Våra förbindelser är sådana att hur gärna
            utrikesministern än vill når den svenska diplomatin inte fram
            i Israel. Den som inte uppfattas kun ­ na tala med alla parter
            har heller inte mycket att tillföra.
          </note>
          <note>
            Fru talman! Låt mig läsa upp ett citat: ”Ett lands säkerhetspolitiska
            linje är inget man experimenterar med. Det är inget som man under
            hastiga förhållanden försöker förändra i riksdagens motionsbehandling
            med ihopsnickrade tillkännagivanden. Om förändringar ska ske så
            ska de vara resultatet av grundliga analysarbeten och ha ett brett
            politiskt stöd.”
          </note>
          <note>
            Så låter det från Socialdemokraterna och regeringen när de har
            att möta en riksdagsmajoritet i en annan fråga, den om Nato-option.
            Då sägs det finnas oro för tvära kast. Det är samma regering som
            utan förankring eller grundligt analysarbete, och utan att söka
            ett brett politiskt stöd, ensidigt erkände Palestina som stat
            efter regeringsskiftet 2014.
          </note>
          <note>
            Då blir det svårt att bidra konstruktivt när Israel attackeras
            med tusentals raketer från Gaza. Då blir det svårt att samtidigt
            betona Israels självklara rätt till självförsvar och plädera för
            moderation.
          </note>
          <note>
            Dåvarande utrikesminister Margot Wallström har försökt förklara
            regeringens ensidiga agerande: ”Genom vårt erkännande ville vi,
            för det första, ge vårt stöd till de moderata krafterna bland
            palestinierna, de som ska styra den komplexa palestinska statsbildningen
            och de som åter måste sätta sig vid förhandlingsbordet när fredsprocessen
            väcks till liv. För det andra ville vi underlätta en uppgörelse
            genom att göra parterna i dessa förhandlingar mindre ojämlika.
            För det tredje hoppades vi kunna bidra till mer hopp och framtidstro
            bland de unga palestinier och israeler som annars riskerar att
            radikaliseras i tron att det saknas alternativ till våld och status
            quo.”
          </note>
          <note>
            Vad av detta har hänt sedan 2014? Vad har uppfyllts? Hur ser
            utrikesminister Ann Linde på detta i ljuset av det dödens raketregn
            som för en tid sedan skett från, i och runt Gaza?
          </note>
          <note>
            I en debatt för sju år sedan med Margot Wallström konstaterade
            jag att det är viktigt att man som politiker kan utvärdera de
            steg regeringen tar. Mitt förslag på kriterier löd då och lyder
            nu: Kommer vi om två år att kunna se att det har blivit färre
            attacker från Gazas sida in mot Israel? Kommer det att handla
            om att det har blivit ett mindre antal dödade där nere? Eller
            kommer vi att se att det har blivit ett minskat antal brott mot
            de mänskliga fri- och rättigheter som palestinier har utövat mot
            andra palestinier?
          </note>
          <note>
            Fru talman! Konflikten är komplicerad. Händelserna i Gaza visar
            på utmaningarna. Sverige hade kunnat vara en kraft att räkna med.
            Det försvann 2014 med denna regerings ensidiga och tvära kast
            genom erkännandet av Palestina och att vi därmed mälde oss ur
            det som skulle kunna ha varit en sammanhållen europeisk linje
            inom EU.
          </note>
          <note>
            Anf. 17 MARKUS WIECHEL (SD):
          </note>
          <note>
            Fru talman! Den dramatiska upptrappningen av konflikten mellan
            israeler och palestinier inleddes militärt genom att Hamas och
            andra terrorgrupper i början av maj påbörjade en kraftig raketbeskjutning
            av Israel. Beskjutningen var urskillningslös och träffade mestadels
            civila mål. De raketer som avfyrades nådde stora delar av Israel,
            och vissa hade en räckvidd som motsvarar de raketer som har använts
            för att leverera taktiska kärnvapen. Det handlade således inte
            om några hemmasnickrade fyrverkeripjäser.
          </note>
          <note>
            Vi kan med andra ord bara glädjas över att Israels mycket avancerade
            luftvärnssystem lyckades skjuta ned flera av raketerna. Med tanke
            på antalet raketer som avfyrades finns dock inget luftvärnssystem
            i världen som kan garantera att raketer inte slipper igenom och
            leder till civila dödsoffer.
          </note>
          <note>
            Precis som vilken suverän stat som helst valde Israel att besvara
            attack ­ ­ en mot dess territorium och mot dess befolkning. Man
            gjorde det genom att bekämpa olika militära installationer i Gaza.
            Det ska inte alls behöva sägas att de använt sig av en fundamental
            rätt till självförsvar, en rättighet vi måste förstå och försvara.
            Samma grundläggande rätt skulle vilken an ­ nan demokrati som
            helst i världen ha använt sig av om den utsatts för mili ­ tära
            attacker. Det gäller inte minst när man som i detta fall utsätts
            för ren ­ odlade terrorattacker mot civila.
          </note>
          <note>
            Fru talman! Att Israel har investerat så mycket i att utveckla
            ett oerhört dyrt men världsledande luftvärnssystem för att motverka
            attacker på sin civila befolkning är ett tydligt tecken på vad
            Israel kontinuerligt utsätts för. Vidare är det ett tydligt tecken
            på landets defensiva agerande, som vi återkommande ser, oaktat
            de återkommande, omfattande och urskillningslösa angreppen. Trots
            en kontinuerlig beskjutning från Gaza valde Israel även denna
            gång att avstå från att gå in med marktrupper, vilket är ytterligare
            ett tecken på landets defensiva strategi.
          </note>
          <note>
            Med detta i åtanke får vi inte glömma det fundamentala ansvaret
            att i största möjliga mån skydda sin befolkning. Vid långvariga
            och urskillningslösa beskjutningar är det nämligen upp till varje
            land att agera. Något annat är fullkomligt otänkbart i en välfungerande
            demokrati. Israel har svarat och anfallit militär infrastruktur
            av olika slag i Gaza. Dessa attacker har i vissa fall också tyvärr
            inkluderat byggnader som även har en civil funktion. Men faktum
            kvarstår: Israel har gjort mer än det som folkrätten kräver och
            i möjligaste mån varnat civila som uppehållit sig i områden där
            Israel bekämpar terrorister. Att det är på detta vis borde det
            rimligtvis inte råda några som helst tvivel om.
          </note>
          <note>
            Anf. 18 KERSTIN LUNDGREN (C):
          </note>
          <note>
            Fru talman! Det finns de som beskriver Israel–Palestina-frågan
            som den perfekta konflikten. Området har en historia som i sanning
            är konflikt ­ fylld. Det är centrum för tre världsreligioner och
            historiska maktkamper och har påverkats av två världskrig.
          </note>
          <note>
            Sverige och många svenskar har ett långt engagemang i området.
            Sverige har stått upp för staten Israels rätt till sitt erkända
            territorium, för dess självklara rätt att som alla andra stater
            försvara sig och för den internatio ­ nella rätten. På den grunden
            har det också varit klart att palestinierna har sina rättigheter
            utifrån internationell rätt.
          </note>
          <note>
            Vi välkomnade Osloavtalet i september 1993, när det som så länge
            ver ­ kat helt otroligt hände, när Rabin och Arafat utbytte ömsesidiga
            erkännan ­ den och undertecknade avtalet. Det krävde ledarskap
            från det internatio ­ nella samfundet men också mod från ledare
            i Israel och Palestina. Målet var att på den grunden finna en
            fredlig lösning på konflikten genom över ­ enskommelser mellan
            Israel och Palestina om en tvåstatslösning, om grän ­ ser, landbyten
            och flyktingar samt om Jerusalem som ett corpus separatum, en
            huvudstad för två stater.
          </note>
          <note>
            De lösningar för fred som många hoppades på tappade energi när
            Rabin sköts till döds av en högerextrem israel. Målet om två stater
            för två folk som lever i fred inom säkra och erkända gränser har
            inte uppnåtts. Ockupationen av Västbanken har fortgått. Nya strider
            har utbrutit. Nya försök till fredsavtal har prövats efter avtalen
            med Egypten och Jordanien. Nu senast har också avtal med gulfstater
            träffats.
          </note>
          <note>
            Centerpartiet välkomnar alla fredsavtal som slutits genom åren,
            men skulle önska att avtal också skulle kunna träffas mellan Israel
            och Pales ­ tina. Vi drömmer om att inte bara israelerna får leva
            i demokrati och frihet i en rättsstat utan också palestinierna,
            att de båda får slippa rädslan för nästa attack av extremister
            som vill skjuta hoppet i sank. Terrororganisa ­ tionen Hamas kidnappar
            varje konflikt med nya missiler från Gaza. De vet att Israel inte
            bara har rätt att försvara sig utan också kan göra det. De vet
            att de därmed utsätter människorna för ökat lidande på båda sidor.
            De in ­ vesterar i terror och ökad polarisering i stället för
            lösningar och demokrati. Det är terrorns och extremisters vapen.
          </note>
          <note>
            Tänk om hårt drabbade människor fick leva i fred och frihet och
            fick utveckla sina länder! Men, fru talman, det syns inte något
            ljus i tunneln i dag. Mönstret av förlorade möjligheter fortsätter.
            Konflikterna får ny näring från agerandet på båda sidor med nya
            strider, nya vapenstillestånd och återigen nya strider. Drömmarna
            om ett stort Israel ges näring från olika håll och ökar självklart
            desperationen hos palestinierna, som trängs tillbaka. Detta är
            en väg för polarisering, hat och rädsla för den andre. Där det
            inte finns hopp växer desperation och hat.
          </note>
          <note>
            Anf. 19 HÅKAN SVENNELING (V):
          </note>
          <note>
            Fru talman! Den mest långvariga pågående konflikten i världen
            är Israels ockupation av Palestina. Redan genom processen som
            ledde till att staten Israel utropades år 1948 skapades grogrunden
            för dagens konflikt. Hundratusentals palestinier fördrevs från
            sina hem. Sedan sexdagarskriget 1967 har Israel ockuperat Gazaremsan,
            Västbanken och östra Jerusalem i strid med folkrätten.
          </note>
          <note>
            Det är inte fråga om en konflikt mellan jämlika parter. Israel
            är en av världens största krigsmakter, och dess militärapparat
            understöds av USA. Landet har i egenskap av ockupationsmakt också
            ett större ansvar enligt folkrätten.
          </note>
          <note>
            Samtidigt är det viktigt att understryka att folkrättens regelverk,
            bland annat förbud mot attacker mot civila, omfattar samtliga
            parter. Israels ockupation ursäktar inte på något sätt raketbeskjutningen
            mot Israel, attacker på israeliska civila mål eller palestinska
            grupper som begår brott mot mänskliga rättigheter i palestinska
            områden.
          </note>
          <note>
            Israels övergrepp mot mänskliga rättigheter, folkrätten och det
            palestinska folket inte bara fortsätter utan blir allt grövre.
            Blockaden av Gaza fortskrider, så även byggandet av den mur som
            sedan länge fördömts av FN. Antalet illegala bosättningar på ockuperad
            mark växer obehindrat, och fördrivning av palestinier från östra
            Jerusalem och Jordandalen ökar. Ingen fred tycks vara i sikte.
            Genom sina konsekventa brott mot folkrätten framstår Israel som
            genuint ointresserat av att upphäva ockupationen av palestinsk
            mark, som pågått i årtionden. Här finns nyckeln till en varaktig
            fred i Mellanöstern.
          </note>
          <note>
            Vänsterpartiet anser att Israel måste dra sig tillbaka från ockuperade
            områden, att blockaden av Gaza måste brytas, att bosättningar
            måste utrymmas och att en fri och demokratisk palestinsk stat
            bör upprättas inom 1967 års gränser. Vänsterpartiets utgångspunkt
            är folkrätten och respekten för mänskliga rättigheter. Därför
            uppmärksammar och fördömer vi Israels grova och omfattande brott
            mot mänskliga rättigheter. Vi gör det både i och utanför denna
            riksdag. Vi har samtidigt inte tvekat att ta avstånd från de brott
            mot folkrätten och mänskliga rättigheter som begås av palestinska
            grupper.
          </note>
          <note>
            Vänsterpartiet ser framför sig att Sverige kan spela en avgörande
            roll i en framtida freds- och försoningsprocess för att bygga
            en palestinsk statsbildning. Sveriges erkännande av Palestina
            som stat var ett viktigt steg, och det ska regeringen ha beröm
            för.
          </note>
          <note>
            Nu har israelisk politik äntligen förändrats. Den korrupte före
            detta premiärministern Benjamin Netanyahu står nu åtalad för tre
            fall av korruption efter att ha blandat ihop sina egna intressen
            med landet Israels. Det har inneburit att en osannolik koalition
            bildats. Högerpartier, vänsterpartier, judiska partier och arabiska
            partier har format en åttapartikoalition. Det är en välkommen
            utveckling, även om vägen till fred och ett slut på ockupationen
            fortfarande är lång.
          </note>
          <note>
            Anf. 20 LARS ADAKTUSSON (KD):
          </note>
          <note>
            Fru talman! Sverige behöver en ny Mellanösternpolitik. Med de
            senaste årens regeringar har vårt lands möjligheter att spela
            en aktiv roll för dialog och fred spolierats. Enögdheten och oförmågan
            att se de egentliga orsakerna till den israelisk-palestinska konflikten
            har resulterat i obsolet politik och en inverterad syn på ansvar.
          </note>
          <note>
            Vi såg det senast i samband med Hamas våldsutbrott för några
            veckor sedan. När 4 000 raketer avfyrades från Gaza mot tättbefolkade
            områden i Israel meddelade utrikesminister Ann Linde att Israel
            har ett särskilt ansvar för att få stopp på våldet och den väpnade
            konflikten. När attackerna mot civila ökade och Israel med stöd
            av självförsvarsrätten slog ut militära mål i Gaza sa utrikesministern
            att trycket måste öka på båda parter. Det demo ­ kratiska Israel
            är enligt den svenska regeringens synsätt en part som ska jämföras
            med en brutal terrororganisation.
          </note>
          <note>
            Fru talman! När Hamas angrep Israel sommaren 2014 rapporterade
            Sveriges Radio på följande sätt: ”Israel bröt i dag vapenvilan
            efter att Hamas öppnat eld mot israeliska soldater.” Det är lätt
            att dra på munnen åt detta. Men precis som enögda medieföreträdare
            lever regeringen i föreställning att Israel per automatik är ansvarigt
            för det som sker.
          </note>
          <note>
            Likt ett mantra upprepas att ockupationen är orsaken till den
            israelisk-palestinska konflikten, detta trots att den samlade
            arabvärldens krig mot Israel 1948 och 1967 genomfördes innan det
            existerade någon ockupation. Målet då var detsamma som målet i
            dag, att utplåna Israel.
          </note>
          <note>
            Fru talman! Det djupa hatet mot det judiska folket och den judiska
            staten är orsaken till den israelisk-palestinska konflikten. Både
            för detta faktum och för den palestinska ledningens djupa ansvar
            blundar regeringen. Detta leder, fru talman, till de skeva synsätt
            som alldeles för länge har präglat svensk Mellanösternpolitik.
          </note>
          <note>
            Anf. 21 FREDRIK MALM (L):
          </note>
          <note>
            Fru talman! Det vi såg för någon månad sedan var hur terrorns
            Hamas strösslade tusentals raketer in i Israel. Men kan fundera
            över det i kontexten av Sveriges erkännande av Palestina. Om man
            vill bilda en stat kan man också börja med att uppföra sig som
            en stat förväntas göra.
          </note>
          <note>
            I praktiken finns det två Palestina i dag. Det finns ett Palestina
            på Västbanken, och det finns ett Palestina på Gazaremsan. I det
            ena Palestina har man inte hållit val på 15 år, och i det andra
            Palestina styr en organisation som Sverige och Europeiska unionen
            har stämplat som en terroristorganisation.
          </note>
          <note>
            Utsikterna ser därmed ganska tuffa ut för Palestina att kunna
            bli en demokratisk stat. Ändå är det vad vi strävar efter. Vi
            vill se en tvåstatslösning – i varje fall vill vi från Liberalernas
            sida det – där ett demokratiskt Palestina kan leva sida vid sida
            med Israel. Det är dock inte riktigt det som Hamas vill. Hamas
            vill att Palestina ska befinna sig ovanpå Israel och att judarna
            ska drivas ut i Medelhavet.
          </note>
          <note>
            Israel lämnade Gazaremsan 2005. Det som därefter hände var att
            man hade kunnat göra någonting bra på Gazaremsan och bygga upp
            det till någonting bra. I stället gjorde man precis tvärtom från
            Hamas sida.
          </note>
          <note>
            Man har styrt hela ekonomin till att vara en krigsekonomi. I
            stället för att bygga hus gräver man tunnlar. I stället för att
            använda pengarna till att investera i utbildning och framtid för
            de palestinska ungdomarna använder man pengarna till att köpa
            vapen och starta nya krig.
          </note>
          <note>
            Hela verksamheten som Hamas bedriver är inriktad på att starta
            krig för att utplåna staten Israel. Det är inte en aktör för fred.
            Faktum är, fru talman, att det vi nu ser kommer vi att se upprepas
            framöver gång på gång så länge Hamas är kvar vid makten på Gazaremsan.
          </note>
          <note>
            Detta är egentligen det enda scenariot som man kan se framför
            sig om Hamas är kvar vid makten. Vart tredje år, vartannat år,
            eller vart femte år får man en konflikt av det här slaget med
            raketregn där Israel försvarar sig. Sedan bygger Hamas upp igen,
            gräver nya tunnlar och importerar nya vapen för att starta nästa
            krig. Israel får då hoppas på att man klarar sitt tekniska övertag
            och kan försvara sig.
          </note>
          <note>
            Det här är förstås inte någon hållbar ordning över huvud taget.
            Men det är tyvärr som situationen nu ser ut.
          </note>
          <note>
            Anf. 22 CAMILLA HANSÉN (MP):
          </note>
          <note>
            Fru talman! I Sverige står vi i dag inför en nationell utmaning
            i form av en regeringskris. Samtidigt som det inte är någon önskvärd
            utveckling följer den alla konstitutionella regler vi har. Tack
            vare det demokratiska samhälle som vi lever i innebär det varken
            krig, konflikter eller våld, men möjligen oro. Samma demokratiska
            förutsättningar och förhållanden mås ­ te vi aktivt arbeta för
            att det ska finnas i andra länder och även i Mellan ­ östern.
          </note>
          <note>
            Mellanöstern är tyvärr en region med få och bristfälliga demokratier,
            och inte ens de mest demokratiska staterna respekterar alltid
            alla människors lika rätt. I de länderna är det särskilt viktigt
            att Sverige bidrar med till exempel ett långsiktigt bistånd för
            att stärka demokrati och mänskliga rättigheter. I det ska Sverige
            såklart också stötta demokratiska val, fredsprocesser och medlingar
            i regionen.
          </note>
          <note>
            Den senaste tidens väpnade konflikt mellan Israel och Palestina
            har liksom alla andra krig och konflikter främst drabbat kvinnor
            och barn. Vi har mötts av fruktansvärda besked om att uppemot
            ett sextiotal barn har dödats. I en sådan situation är det inte
            läge att dra tillbaka det stöd man kan ge. Vi måste finnas tillgängliga
            i de mest utsatta delarna i världen om vi vill att fler barn ska
            kunna gå i skola, fler kvinnor ska vara delaktiga i samhällsbygget
            och att barn ska ha en framtidstro.
          </note>
          <note>
            Sveriges utvecklingsarbete – vårt stöd till konfliktdrabbade
            – ska präglas av ett rättighetsperspektiv och av utsatta människors
            perspektiv på utveckling. Rättighetsperspektivet innebär att de
            mänskliga rättigheterna och demokrati ska ses som grundläggande
            för utveckling. Det är svårt att se hur en fredlig utveckling
            skulle gynnas av att vi stryper stöd, till exempel till Palestina,
            när det finns chans att stärka en fredlig utveckling om vi utgår
            från internationell rätt.
          </note>
          <note>
            Jag vill ändå tro, trots att vi har olika syn på konflikten,
            att vi i kammaren står enade om att vilja ge barn och unga en
            framtidstro.
          </note>
          <note>
            Anf. 23 Utrikesminister ANN LINDE (S):
          </note>
          <note>
            Fru talman! Det är centralt att motarbeta krafter som förespråkar
            våld, extremism och antisemitism. Detta är förväntningar som vi
            har på alla länder. Sverige har varit tydlig t i dialogen med
            den palestinska regeringen om vikten av att ta avstånd från våld,
            hatpropaganda och uppvigling.
          </note>
          <note>
            På samma sätt är den rasistiska hatretoriken som kom till uttryck
            under högerextrema israelers flaggmarsch i östra Jerusalem häromveckan
            förkastlig. Det är något som min nya israeliska kollega Yair Lapid
            också tydligt markerat.
          </note>
          <note>
            Den palestinska ledningen i Ramallah har sedan länge erkänt Israels
            rätt att existera. Den har gjort åtagande om att inte använda
            våld i sin strävan att nå en lösning på konflikten. Vi förväntar
            oss att den fortsätter att uppfylla dessa åtaganden.
          </note>
          <note>
            För att bidra till en lösning på konflikten har vi stöttat de
            goda krafterna i Palestina, de som verkar för fred, en demokratisk
            utveckling och respekt för mänskliga rättigheter. Det svenska
            biståndet till Palestina syftar till att göra just detta.
          </note>
          <note>
            Att palestinska val inte har ägt rum sedan 2006 är djupt problematiskt
            och beklagligt. Det palestinska folket har rätt att göra sin röst
            hörd. Sverige har framfört att fria och rättvisa val bör hållas
            så snart som möjligt och att Israel måste leva upp till sin skyldighet
            under Osloavtalet att bistå med genomförandet av valen i östra
            Jerusalem.
          </note>
          <note>
            Förekomsten av antisemitism är en avskyvärd realitet. Den påträffas
            såväl i Palestina som i vårt eget land och i andra delar av världen.
            Det upptrappade våldet i Israel och Palestina i maj ledde till
            att antisemitismen kom till uttryck.
          </note>
          <note>
            Jag instämmer med statsministern att detta är bedrövligt, oacceptabelt
            och inte har en plats i vårt samhälle. Att kritisera hur staten
            Israel agerar är legitimt liksom kritik mot varje annan stat när
            detta är befogat. Att uttrycka hat mot judar och förneka staten
            Israels rätt att existera är det inte.
          </note>
          <note>
            Antisemitismen ska fördömas varhelst och närhelst den uttrycks
            och behöver bekämpas genom ett konsekvent, systematiskt och uthålligt
            arbete.
          </note>
          <note>
            Statsministern har inbjudit till Malmö internationella forum
            för hågkomst av Förintelsen och bekämpande av antisemitism den
            13 oktober i år.
          </note>
          <note>
            I detta anförande instämde Hans Wallmark (M).
          </note>
          <note>
            Anf. 24 HANS WALLMARK (M) replik:
          </note>
          <note>
            Fru talman! Jag vill först göra ett litet klarläggande: Jag instämmer
            inte fullt ut med utrikesministern i hennes anförande, trots att
            det såg ut så. Jag försökte begära ordet men misslyckades i den
            första delen.
          </note>
          <note>
            Däremot kan jag hålla med utrikesministern, fru talman, i den
            andra delen: Det är oerhört viktigt att man kan vara en trovärdig
            partner både hos Israel och hos Palestina.
          </note>
          <note>
            Därför, fru talman, är min fråga till utrikesministern: Uppfattas
            den svenska nuvarande regeringen efter erkännandet av Palestina
            2014 som en trovärdig röst i konflikten av Israel?
          </note>
          <note>
            Fru talman! Det är vidare utmärkt att utrikesministern påminner
            om det viktiga möte som kommer att hållas i Malmö. Jag undrar
            om utrikesminis ­ tern på något sätt som socialdemokrat vill reflektera
            kring de djupa anklagelser som finns mot inte minst SSU i Malmö
            för antisionistisk verksamhet med slagord som har skanderats under
            förstamajtal. Vad säger utrikesministern om det?
          </note>
          <note>
            Anf. 25 Utrikesminister ANN LINDE (S) replik:
          </note>
          <note>
            Fru talman! Jag uppfattar att Israel bedömer Sverige som en viktig
            partner. Senast nu i veckan fördes ett oerhört konstruktivt samtal
            med Israels nye president Isaac Herzog , som jag personligen känner
            mycket väl sedan många år tillbaka. Han uttryckte just vilket
            bra samarbete man har haft med både statsministern och med mig,
            som jag hoppas ska fortsätta.
          </note>
          <note>
            Inom kort åker kabinettssekreterare Robert Rydberg till Israel
            för samtal. Som Hans Wallmark vet var jag också i egenskap av
            handelsminister i Israel och hade konstruktiva samtal.
          </note>
          <note>
            Det finns många olika och väldigt divergerande åsikter bland
            partierna i Israel, så det finns säkert de som har olika synpunkter
            på Sveriges roll, både positiva och negativa – precis som det
            ska vara i en demokrati.
          </note>
          <note>
            Anf. 26 HANS WALLMARK (M) replik:
          </note>
          <note>
            Fru talman! Av en mängd olika skäl hoppas vi på en ny regering,
            oavsett om det inträffar i år eller efter de allmänna valen 2022.
            Jag hoppas att en ny regering också har en ny politik som innebär
            att Sveriges utrikesminister gör officiellt besök i Israel.
          </note>
          <note>
            Fru talman! Jag hoppas att utrikesministern använder sin andra
            replik till att kommentera just den kritik som specifikt har riktats
            mot socialdemokrater i allmänhet och SSU i synnerhet i Malmö.
            Jag tycker att det är viktigt att vi visar upp vår tredje största
            stad kring de här frågorna. Inte minst finns det ett stort och
            gott arv från Socialdemokraterna från Göran Perssons tid, men
            det har förslösats genom slagord i förstamajtal i Malmö.
          </note>
          <note>
            Avslutningsvis: Den tidigare utrikesministern sa att erkännandet
            2014 innebar en energiinjektion i den avstannade fredsprocessen.
            Hur skulle den nuvarande utrikesministern vilja recensera sin
            företrädares åsikt?
          </note>
          <note>
            Anf. 27 Utrikesminister ANN LINDE (S) replik:
          </note>
          <note>
            Fru talman! Varhelst antisemitism uttalas eller utförs är det
            naturligtvis helt förkastligt. Oavsett om det sker i ungdomsorganisationer,
            i vanliga organisationer eller i stater är det alltid lika förkastligt.
            Det finns bara ett entydigt svar: Det är aldrig acceptabelt.
          </note>
          <note>
            När det gäller erkännandet av Palestina står jag naturligtvis
            fortfarande bakom det. Regeringen har ansett att de folkrättsliga
            kriterierna för erkännandet av Palestina är uppfyllda trots den
            utdragna ockupationen. Med erkännandet anslöt sig Sverige till
            en majoritet; det är över 130 länder som har erkänt Palestina.
          </note>
          <note>
            Jag skulle vilja säga att utvecklingen sedan 2014 har lika mycket
            att göra med den israeliska regeringen som med vårt eventuella
            erkännande.
          </note>
          <note>
            Anf. 28 MARKUS WIECHEL (SD) replik:
          </note>
          <note>
            Fru talman! Jag vill inledningsvis tacka utrikesministern för
            att hon markerade så tydligt mot antisemitism och Israelhatiska
            inlägg. Jag tycker att det var ett väldigt skarpt inlägg. Sådana
            kan behövas, inte minst med tanke på de återkommande ertappandena
            av socialdemokrater som uttrycker sig antisemitiskt eller antiisraeliskt.
            Det är faktiskt handling som spelar roll, och inte ord.
          </note>
          <note>
            Mot bakgrund av detta undrar jag: Hur ser utrikesministern på
            att man från den palestinska sidan har gett terrorlöner? Det här
            är en fråga som vi återkommande har lyft upp. Utrikesministern
            själv har betraktat dessa som en form av socialbidrag, vilket
            hon sa vid ett möte år 2020 med Vänskapsförbundet Sverige–Israel.
          </note>
          <note>
            Anf. 29 Utrikesminister ANN LINDE (S) replik:
          </note>
          <note>
            Fru talman! Det är tyvärr både handling och ord som betyder något,
            vilket kanske borde få många av Markus Wiechels partikamrater
            att tänka sig för många gånger om, inte minst i de här frågorna.
          </note>
          <note>
            När det gäller frågan om löner, utbetalade bidrag, socialbidrag
            eller vad det nu är till familjer där mannen sitter i fängelse
            handlade det om att när en man, en familjeförsörjare, sitter i
            fängelse för någonting kan man inte kasta ut familjen på gatan.
            Då får familjen, mamman och barnen, pengar av staten.
          </note>
          <note>
            Att det sedan skulle vara mer pengar om man har begått vissa
            förfärliga brott är naturligtvis ingenting som är bra. Men jag
            kan inte ställa upp på att det är fel att ge stöd till familjer
            där familjeförsörjaren försvinner.
          </note>
          <note>
            Anf. 30 MARKUS WIECHEL (SD) replik:
          </note>
          <note>
            Fru talman! Detta stöd visar klart och tydligt vad det är för
            en så kallad stat vi har att göra med. Man belönar terrorister,
            och belöningen är högre ju grövre brott de har begått.
          </note>
          <note>
            Men det handlar inte bara om det här. Vi har Israel, som är en
            demokrati som skyddar civila och försöker försvara sig mot terrorattacker.
            Hamas och även andra terrorgrupper angriper, och Israel svarar.
            I samband med detta manade utrikesministern Israel till återhållsamhet.
            Hon menade att Israel hade ett särskilt ansvar.
          </note>
          <note>
            Fru talman! Hur kan en demokratisk stat som blir angripen av
            terrorister ha ett särskilt ansvar? Och varför ska den agera med
            återhållsamhet när den försöker försvara sina civila?
          </note>
          <note>
            Anf. 31 Utrikesminister ANN LINDE (S) replik:
          </note>
          <note>
            Fru talman! Det kan inte råda någon som helst tveksamhet om det
            star ­ ka fördömande som jag har gjort otaliga gånger när det
            gäller de urskillningslösa raketattackerna mot Israel. Detta måste
            stoppas, och det måste stoppas på en gång. Det får aldrig förekomma
            igen.
          </note>
          <note>
            Samtidigt är det så att när Israel försvarar sig, vilket man
            har rätt till, måste man göra sitt yttersta för att civila inte
            ska drabbas. Det är den humanitära rättens regler. Det handlar
            om distinktion, proportionalitet och försiktighet, som måste respekteras.
            Det är inget konstigt med det.
          </note>
          <note>
            Anf. 32 KERSTIN LUNDGREN (C) replik:
          </note>
          <note>
            Fru talman! Även jag vill välkomna det tydliga språk som utrikesministern
            använder när det gäller hur viktigt och riktigt det är att bekämpa
            antisemitism och att säkerställa att den aldrig får nytt fäste.
            Det gäller då inte minst i Sverige och i Europa.
          </note>
          <note>
            Centerpartiet vill se en palestinsk stat, men formerna för detta
            och hur regeringen hanterar frågan har vi tydligt kritiserat.
            Jag vill fråga utrikesministern om det fanns en plan från regeringens
            sida inför erkännandet.
          </note>
          <note>
            Hur skulle detta generera effekt i området? Hur såg planen ut?
            Och fördes det samtal dessförinnan – till exempel med Obamarepresentationen,
            som då verkade, och med EU-länder, som vi ju samverkar med – för
            att ha en gemensam hållning?
          </note>
          <note>
            Anf. 33 Utrikesminister ANN LINDE (S) replik:
          </note>
          <note>
            Fru talman! Tanken var just det som min företrädare uttryckte:
            För att man ska kunna ha en tvåstatslösning behöver man två stater.
            Och för att det ska bli en realitet måste man ha ett erkännande
            av den andra staten, Palestina. Det kan i sin tur ge hopp till
            inte minst ungdomar i Palestina om att det finns en reell möjlighet
            till två stater – inte bara en stat utan också ett Palestina som
            skulle kunna leva tillsammans med Israel inom säkra och erkända
            gränser.
          </note>
          <note>
            Det var det som var tanken. Sedan var det naturligtvis väldigt
            många samtal de där åren precis innan vårt erkännande. Det kom
            många erkän ­ nanden på 80-talet och 90-talet och så vidare. Som
            jag sa tidigare är det över 130 länder som har erkänt Palestina.
            Sedan kom inte alla till samma slutsats som vi, att man faktiskt
            skulle göra det då. Det finns andra länder som fortsatt diskuterar
            det.
          </note>
          <note>
            Anf. 34 KERSTIN LUNDGREN (C) replik:
          </note>
          <note>
            Fru talman! Det är ett viktigt instrument som regeringen förfogar
            över, och det är klart att om man använder detta instrument är
            det oerhört centralt att man som regering säkrar att det spelar
            rätt och når målet. Finns det ingen plan utan det kommer som en
            blixt från en klar himmel, då är det bara ett oljud som hörs,
            fru talman.
          </note>
          <note>
            Anf. 35 Utrikesminister ANN LINDE (S) replik:
          </note>
          <note>
            Fru talman! Det kom verkligen inte som en blixt från klar himmel.
            Mitt parti Socialdemokraterna hade i åratal pratat om erkännandet
            av Palestina. Vi hade sagt det till våra israeliska interlokutörer,
            vi hade sagt det till palestinierna och vi hade sagt det till
            alla i EU-kretsen att om vi vann valet så skulle vi erkänna Palestina.
          </note>
          <note>
            Och det gjorde vi. Det är inte alltid man kan genomföra det som
            man har föresatt sig, men i det här fallet tyckte vi att det var
            rimligt. Vi ansåg att de folkrättsliga kriterierna för ett erkännande
            av Palestina var uppfyllda, och vi anslöt oss till en majoritet
            av världens länder, över 130 styck ­ en, som har erkänt Palestina.
          </note>
          <note>
            Däremot kan jag säga att vi hade trott, inte minst efter de samtal
            som vi hade och som jag själv hade i en annan kapacitet, att fler
            länder inom Europa än de som redan hade erkänt Palestina skulle
            följa vårt exempel.
          </note>
          <note>
            Anf. 36 HÅKAN SVENNELING (V) replik:
          </note>
          <note>
            Fru talman! Jag håller med om mycket av det som utrikesministern
            har sagt i den här debatten, särskilt det om antisemitism.
          </note>
          <note>
            Den israeliska militärens bombningar av Gaza ledde fram till
            att 256 dödades, varav 66 barn. Det visar på militärens bristande
            syn på folkrätt och mänskliga rättigheter. Därför måste nu omvärlden
            öka trycket mot de ansvariga i den israeliska militären.
          </note>
          <note>
            Sverige har i dag alltför täta band med den israeliska militären,
            främst genom vår utsända militärattaché i Tel Aviv men också genom
            att vi historiskt har tillåtit Israel att testa drönare i norrländska
            Vidsel. EU-länder ­ na är fortfarande i dag stora exportörer av
            vapen till IDF, vapen som dagligen används för att förtrycka det
            palestinska folket.
          </note>
          <note>
            Det är därför dags för Sverige att klippa banden till Israels
            militär. Det skulle Sverige enkelt kunna göra genom att kalla
            hem försvarsattachén, sluta tillåta Israel att testa drönare och
            införa ett vapenembargo mot Israel på EU-nivå.
          </note>
          <note>
            Jag undrar därför om utrikesministern tänker vidta några åtgärder
            mot Israels militär.
          </note>
          <note>
            Anf. 37 Utrikesminister ANN LINDE (S) replik:
          </note>
          <note>
            Fru talman! Sverige har inget militärt samarbete med Israel,
            och det finns inga militära drönare som testas i Sverige.
          </note>
          <note>
            Dessutom tycker jag att det är bra att ha försvarsattachéer runt
            omkring, inte minst därför att de kan ge rapporter hem om hur
            läget är när det gäller militären, information som gäller försvar
            och militär och så vidare.
          </note>
          <note>
            Jag kan inte se att det skulle vara någonting negativt att vi
            får hem den typen av information från Israel av en egen försvarsattaché.
            Tvärtom tycker jag att det är positivt.
          </note>
          <note>
            Anf. 38 HÅKAN SVENNELING (V) replik:
          </note>
          <note>
            Fru talman! Om man läser Försvarsmaktens och FRA:s beskrivning
            av vad en militärattaché gör är det dels det som Ann Linde säger,
            det vill säga att rapportera om hur läget är kring de militära
            frågorna, dels att föra dialog med länderna i den region där man
            befinner sig och därigenom ha ett militärt utbyte.
          </note>
          <note>
            Det gör att militärattachén i Tel Aviv är för nära den israeliska
            militären. Man skulle kunna ha den här typen av information ändå,
            utan att ha en militärattaché på plats.
          </note>
          <note>
            Det är också så att Sverige historiskt sett har tillåtit Israel
            att testa drönare, och vi vet att de har använts i de tidigare
            krigen i Gaza. Detta gör att Sverige inom EU-kretsen till exempel
            behöver lyfta fram vikten av att stoppa vapenexporten till Israel
            för att på så sätt visa att EU menar allvar med att man vill ha
            en fredlig tvåstatslösning.
          </note>
          <note>
            I övrigt är jag och utrikesministern ändå i stora drag överens
            om inriktningen på Sveriges Palestinapolitik.
          </note>
          <note>
            Anf. 39 Utrikesminister ANN LINDE (S) replik:
          </note>
          <note>
            Fru talman! Tänk, jag tycker precis tvärtom mot Håkan Svenneling
            här. Jag tycker att det är jättebra om vår försvarsattaché har
            dialoger och samtal också med personal från försvaret eller de
            militära delarna i Israel och därmed kan prata om vilken linje
            Sverige har, hur vi ser på frågorna som till exempel den humanitära
            rättens regler och allt möjligt och få svar som man kan rapportera
            hem om.
          </note>
          <note>
            Jag tycker inte att det är något negativt. Tvärtom tycker jag
            att det är väldigt positivt, och som jag sa tidigare: Vi har inget
            militärt samarbete med Israel på något sätt, genom militära drönare
            i Norrland eller någonting sådant.
          </note>
          <note>
            Anf. 40 LARS ADAKTUSSON (KD) replik:
          </note>
          <note>
            Fru talman! För att en tvåstatslösning ska vara möjlig har krav
            ställts på att den palestinska grundlagen, PLO-stadgan, ska ändras
            så att de paragrafer stryks som handlar om ett utplåna n de av
            staten Israel.
          </note>
          <note>
            Att de här paragraferna skulle strykas utlovades av Yassir Arafat
            i samband med Osloavtalet 1993. Det här beskedet var helt centralt
            både för Israel och för omvärlden. En reviderad PLO-stadga var
            så att säga förutsättningen för förhandlingar.
          </note>
          <note>
            Mot bakgrund av detta vill jag fråga Ann Linde om det existerar
            några reviderade stadgar och om regeringen i så fall har tillgång
            till dem.
          </note>
          <note>
            Anf. 41 Utrikesminister ANN LINDE (S) replik:
          </note>
          <note>
            Fru talman! Det är uppenbart att Lars Adaktusson läser PLO-stadgarna
            mer än vad jag gör. Jag har faktiskt ingen aning om vad det står.
            Självklart är det så att om det står något om ett utplånande av
            staten Israel så är vi emot det.
          </note>
          <note>
            Anf. 42 LARS ADAKTUSSON (KD) replik:
          </note>
          <note>
            Fru talman! Faktum är att det råder en stor osäkerhet vad gäller
            artiklarna om att utplåna Israel.
          </note>
          <note>
            I en rapport som Kristdemokraterna har beställt från riksdagens
            utredningstjänst heter det att artiklarna anses ha förklarats
            upphävda. Dock har utredningstjänsten inte kunnat finna några
            uppgifter om en ändrad eller reviderad version av stadgarna.
          </note>
          <note>
            Liknande svar kommer från den ansedda palestinska organisationen
            Passia, som uppger att reviderade stadgar inte existerar.
          </note>
          <note>
            Om ledningen för PLO och Fatah har strukit paragraferna om att
            utplåna Israel borde det självklart finnas reviderade stadgar
            som bekräftar detta. Hur ser utrikesministern på att så inte är
            fallet?
          </note>
          <note>
            Anf. 43 Utrikesminister ANN LINDE (S) replik:
          </note>
          <note>
            Fru talman! Jag tycker att det låter helt rimligt. Om man har
            tagit bort paragrafer om utplånande av staten Israel, vilket borde
            vara en självklarhet, måste det naturligtvis kunna ses i stadgarna.
            Jag håller helt med Lars Adaktusson.
          </note>
          <note>
            Anf. 44 FREDRIK MALM (L) replik:
          </note>
          <note>
            Fru talman! För två och ett halvt år sedan fattades ett beslut
            hos en svensk myndighet, Myndigheten för ungdoms- och civilsamhällesfrågor
            , om tilldelningen av statsbidrag till Socialdemokraternas ungdomsförbund
            SSU. De skriver i sitt beslut: ” Myndigheten gör bedömningen att
            SSU upp ­ fyller kraven för att beviljas statsbidrag för bidragsår
            2019. Myndigheten räknar dock bort föreningarna som tillhör distrikt
            Skåne, eftersom myndig ­ heten ser allvarliga brister i underlagsåret
            2017 för detta distrikt. Brist ­ erna gäller demokratisk uppbyggnad
            (bland annat i hanteringen av distriktsårs ­ kongresser och styrelsearbete).
            Myndigheten ser även brister bland före ­ trädare i distriktet
            gällande demokratins idéer, inklusive jämställdhet och förbud
            mot diskriminering. ”
          </note>
          <note>
            Det här handlar ju om de återkommande larmen om antisemitism
            inom SSU. Kan Socialdemokraterna vara trovärdiga i de här frågorna
            när sådana anklagelser finns?
          </note>
          <note>
            Anf. 45 Utrikesminister ANN LINDE (S) replik:
          </note>
          <note>
            Fru talman! SSU är inte antisemitiskt. Det har förekommit att
            enskilda distrikt eller enskilda personer har uttryckt sig antisemitiskt,
            men det har regeringen fördömt i alla former. Vi tar avstånd från
            alla former av rasism och antisemitism varhelst det framförs och
            av vemhelst det framförs. Men att säga att SSU är antisemitiskt
            är att gå alldeles för långt, och det kan jag inte acceptera.
          </note>
          <note>
            Sverige arbetar på bred front för att systematiskt motverka antisemitism
            och säkra Förintelsens hågkomst, och vi har beslutat att genomföra
            ett stort antal åtgärder för att förebygga och motverka antisemitism.
            Reger ­ ingen har bland annat ökat anslagen för säkerhetshöjande
            åtgärder för de judiska grupperna i Sverige. Som jag sa har statsministern
            bjudit in till Malmö internationella forum för hågkomst av Förintelsen
            och bekämpan ­ de av antisemitism .
          </note>
          <note>
            Anf. 46 FREDRIK MALM (L) replik:
          </note>
          <note>
            Fru talman! Mycket av det som Ann Linde har räknat upp här är
            bra, till exempel att stärka skyddet för judiska institutioner.
          </note>
          <note>
            Men samtidigt kvarstår faktumet att en svensk myndighet har minskat
            statsanslaget till Socialdemokraternas ungdomsförbund på grund
            av anklagelser om antisemitism i distriktet i Skåne. Det är ett
            faktum.
          </note>
          <note>
            Jag är själv gammal ordförande i Liberala ungdomsförbundet. Jag
            vet mer än väl att det finns massor av duktiga unga sossar som
            inte är antisemiter. Jag hävdar inte att alla är det. Men det
            säger något om en uppenbart problematisk intern kultur och attityd
            om man har den typen av problem inom SSU. I förlängningen försvårar
            detta för Sverige – eftersom det är fråga om regeringspartiets
            ungdomsförbund – att vara trovärdigt i konflikten gentemot alla
            parter.
          </note>
          <note>
            Anf. 47 Utrikesminister ANN LINDE (S) replik:
          </note>
          <note>
            Fru talman! De svenska myndigheterna fungerar väl. Så fort de
            ser antisemitism reagerar de och tar bort bidragen där de har
            förekommit, och det är mycket bra. Att hävda att vad några har
            sagt i ett distrikt i ett ungdomsförbund skulle påverka Sveriges
            relation till Israel är inte seriöst. Jag förstår att Fredrik
            Malm vill påpeka detta som om det skulle vara ett stort problem
            för Sverige, att det inte skulle vara tillräckligt att vi fördömer
            antisemitism och har aktiviteter mot antisemitism. Han tar alltid
            upp denna fråga i stället för att koncentrera sig på något där
            våra myndigheter har reagerat med kraft. Det är bara partipolitik
            och faktiskt lite ovärdigt.
          </note>
          <note>
            Anf. 48 HANS WALLMARK (M):
          </note>
          <note>
            Fru talman! Det har påpekats av flera talare att det är viktigt
            med en tvåstatslösning. Jag tror också att det finns en bred samsyn
            i kammaren i den svenska riksdagen att förorda denna lösning.
          </note>
          <note>
            Däremot finns det inte en bred uppslutning bakom tanken på att
            man på det sätt som gjordes skulle erkänna Palestina som stat.
            Det är av det skäl som utrikesministern tidigare antydde, nämligen
            att försök gjordes att få med sig fler EU-länder. Men det misslyckades.
            Sverige gjorde detta erkännande ensidigt.
          </note>
          <note>
            De grundläggande villkoren för erkännandet 2014 var att det skedde
            ensidigt av regeringen. Det var inte baserat på ett grundligt
            analysarbete, utan det var ett tvärt kast i förhållande till den
            svenska linjen och det fanns inte ett brett politiskt stöd.
          </note>
          <note>
            Fru talman! Jag skulle vilja hävda att sista gången Sverige på
            allvar försökte bidra till den viktiga fredsprocessen i Mellanöstern
            var faktiskt 2000 under Göran Persson i samband med de så kallade
            Harpsundssamtalen. Det är inte ofta jag brukar längta tillbaka
            till Göran Perssons tid som statsminister, men i det här fallet
            gör jag det. Sedan dess har Sverige inte spelat en roll. Vi skulle
            kunna göra det, men vi gör det inte.
          </note>
          <note>
            Fru talman! På min bänk ligger Johan Berggrens nya bok Den perfekta
            konflikten , som just handlar om Israel och Palestina. Boken har
            tryckts i en andra upplaga och är mycket intressant. Den rekommenderas
            gärna till läsning. Han räknar upp fem kriterier för att man ändå
            ska kunna vara en part, nämligen ett personligt engagemang, det
            har det funnits hos till exempel Göran Persson, en tydlig strategi,
            det saknades i samband med erkännandet, internationell samverkan,
            vi lämnade EU bakom oss, goda relationer med Israel, vilket jag
            hävdar att vi inte har, samt israeliskt och palestinskt intresse
            av att Sverige spelar en roll. Alla fem kriterierna borde uppfyllas,
            och de uppfylls inte av en regering som väljer ensidighetens väg.
          </note>
          <note>
            Anf. 49 MARKUS WIECHEL (S D ):
          </note>
          <note>
            Fru talman! Innan jag glömmer det vill jag passa på att visa
            min uppskattning för att man hörsammade SD:s och KD:s begäran
            att hålla den här viktiga debatten.
          </note>
          <note>
            Krig leder i princip alltid till offer, såväl militära som civila.
            Det är just därför man i det längsta ska undvika att använda militärt
            våld. Det tål att sägas om och om igen. Jag är därför den förste
            att beklaga civila offer, oberoende av vilka som drabbas. Varje
            civilt offer är en tragedi. För varje dödsfall i en militär konflikt
            finns anhöriga och ett samhälle som drabbas. Det ska vi och får
            vi aldrig glömma.
          </note>
          <note>
            Likaväl som vi aldrig glömmer dödsoffren i konflikter måste vi
            klara av att sätta dem i perspektiv. Så länge Sverige, Israel
            eller någon annan stat har ett militärt försvar innebär det att
            vi måste vara beredda att använda försvaret när vi utsätts för
            aggression, i synnerhet om aggressionen kommer från terrorister
            som inte tar hänsyn till folkrätt eller civila offer, vare sig
            det är israeler, palestinier eller någon annan.
          </note>
          <note>
            Fru talman! Det är just därför jag inte kan sluta förvånas över
            vilka uttalanden jag ser från en rad politiker så fort Israel
            väljer att försvara sig mot terrorangrepp. Detta blev tydligt
            i synnerhet i samband med raket ­ attackerna i maj. Det är faktiskt
            helt otroligt att man i samband med dessa attacker fick se politiker
            lägga skulden på offren och närmast försvara för ­ övarna. Än
            mer anmärkningsvärt är det att Sveriges egen utrikesminister manar
            Israel till återhållsamhet samtidigt som tusentals raketer regnar
            över landet och halva befolkningen, kvinnor och barn, tvingas
            sova i skydds ­ rum.
          </note>
          <note>
            Med detta sagt vill jag också passa på att tacka kammarpersonalen,
            kollegor och talmännen för det gångna året och önska alla en trevlig
            sommar.
          </note>
          <note>
            Anf. 50 KERSTIN LUNDGREN (C):
          </note>
          <note>
            Fru talman! Mönstret av förlorade möjligheter fortsätter. Konflikterna
            får ny näring från agerandet på båda sidor. Såväl palestinier
            som israeler har sett hur bosättningarna växer och utrymmet för
            palestinierna krymper. Alla har ett val att göra. Det handlar
            om polarisering, hat och rädsla för den andra eller hopp för en
            bättre framtid.
          </note>
          <note>
            Fru talman! Svenska regeringar och svenskar, som Bernadotte,
            har ti ­ digare verkat för lösningar, och självklart kan och ska
            en svensk regering söka bidra. Men som har framgått av tidigare
            replikskifte har vi från Cen ­ terpartiets sida konstaterat att
            regeringen Löfven förlorade många möj ­ ligheter genom det sätt
            som de klampade in när de likt en blixt från klar himmel erkände
            Palestina. Därmed har regeringens möjligheter förspillts bortom
            platsen i säkerhetsrådet. Det beklagar Centerpartiet, och för
            det förtjänar regeringen tydlig kritik – då och nu.
          </note>
          <note>
            Men oberoende av detta är möjligheterna till lösningar små. För
            detta skulle krävas ett tydligt ledarskap för fred hos båda parter
            – mod hos båda parter. För detta krävs självklart även att den
            starkaste parten visar att man menar allvar. Bosättningspolitiken,
            vräkningar och annekteringssträvanden måste upphöra. Där är vi
            inte i dag, tyvärr.
          </note>
          <note>
            Det som hände 1993 kan hända igen. Alternativet känner vi väl,
            det vill säga fortsatt våld, förtryck eller etnisk rensning, eller
            ett Israel med lika rättigheter fullt ut för alla oavsett religion,
            etnicitet och så vidare.
          </note>
          <note>
            Jag har mött många goda krafter i både Israel och Palestina.
            Så låt oss ledas av hopp för en lösning på den så långa konflikten,
            för alla israeler, alla palestinier, för deras barn och barnbarns
            skull.
          </note>
          <note>
            Anf. 51 HÅKAN SVENNELING (V) replik:
          </note>
          <note>
            Fru talman! Jag har stor simultankapacitet just nu.
          </note>
          <note>
            Mycket av det som Kerstin Lundgren säger håller jag med om. Det
            finns mycket kring Israel och Palestina som Vänsterpartiet och
            Centerpartiet är överens om.
          </note>
          <note>
            Jag hade möjlighet att resa med två trevliga kollegor till Kerstin
            Lundgren till just Israel och Palestina strax innan pandemin bröt
            ut. Där fick vi se konsekvenserna av ockupationen – den systematiska
            terrorn som möter palestinier varje dag. Men vi mötte också civila
            israeler som hade byggt skyddsrum i sina egna hem för att kunna
            skydda sig mot eventuella raketattacker från Hamas.
          </note>
          <note>
            Det är en majoritet bestående av Vänsterpartiet, regeringen och
            Centerpartiet som gör att Sverige fortfarande är en stor bidragsgivare
            till flyktinghjälpen UNRWA och som gör att Sveriges stöd för en
            tvåstatslösning är starkt. Men denna linje utmanas hela tiden
            av högern till höger om Kerstin Lundgren; det ser vi inte minst
            i denna debatt.
          </note>
          <note>
            Jag undrar vad Centerpartiet anser är de viktigaste åtgärderna
            för att skydda det svenska Palestinabiståndet och verka för en
            fredlig tvåstatslösning.
          </note>
          <note>
            Anf. 52 KERSTIN LUNDGREN (C) replik:
          </note>
          <note>
            Fru talman! Det är naturligtvis så att vi behöver en majoritet
            i den här kammaren för att säkerställa att det finns förutsättningar
            för fortsatt stöd.
          </note>
          <note>
            Det är ett bidrag, för oavsett stöd och oavsett om Håkan Svenneling
            eller någon annan skulle regera finns det inte möjligheter att
            från vår horisont åstadkomma fred eller en lösning på konflikten.
            Det krävs vilja på plats. Det krävs mod och ledarskap på både
            den palestinska och den israeliska sidan för att nå resultat.
          </note>
          <note>
            Från vår sida tycker vi att det är intressant att läsa den bok
            som Hans Wallmark hänvisade till tidigare. Där framgår det att
            UNRWA har en historia kopplad till bland annat Bernadottes arbete
            för palestinska flyktingar.
          </note>
          <note>
            Anf. 53 HÅKAN SVENNELING (V) replik:
          </note>
          <note>
            Fru talman! Jag håller med om mycket av det som Kerstin Lundgren
            lyfter fram och säger.
          </note>
          <note>
            Vi ser nu faktiskt en förnyelse i den israeliska politiken med
            en ny koalition som förhoppningsvis bjuder in utrikesministern
            till Israel för att förnya den dialog med Sverige som har funnits
            historiskt. Men förhopp ­ ningsvis kan Sverige också bidra till
            att pressa Israel men också de palestinska parterna så att nya
            president- och parlamentsval kan hållas.
          </note>
          <note>
            Det är viktigt att det palestinska ledarskapet förnyas. Det är
            ett gammalt gäng som var med när Osloavtalet tecknades och som
            har gjort viktiga insatser för fredliga lösningar, men det är
            i mångt och mycket ett trött ledarskap som inte längre har folkets
            förtroende i samma utsträckning.
          </note>
          <note>
            Därför behöver Sverige vara en aktiv part utifrån det parlamentariska
            stöd som jag tror finns här i Sveriges riksdag.
          </note>
          <note>
            Anf. 54 KERSTIN LUNDGREN (C) replik:
          </note>
          <note>
            Fru talman! Ja, efter åtskilliga val – extra val, omval – har
            Israel fått en brokig regering. Vi har ju sett att extrema krafter
            på ytterkanterna förhindrar lösningar, och vi hoppas att man nu
            ska hitta krafter på båda sidor som har mod och ork att söka lösningar.
            Naturligtvis måste man då investera i sitt eget folk för lösningar.
            Det finns krafter som vill detta.
          </note>
          <note>
            På den palestinska sidan behövs absolut ett val och nytt ledarskap.
            Det finns inte kraft, och det finns inte tilltro hos folket för
            en lösning med nuvarande ledning.
          </note>
          <note>
            Anf. 55 HÅKAN SVENNELING (V):
          </note>
          <note>
            Fru talman! Bombningarna av Gaza från Israels militär och raketerna
            mot civila i Israel från terrorgruppen Hamas kom vid en lämplig
            tidpunkt för båda parter.
          </note>
          <note>
            Genom kriget höll Netanyahu på att stoppa möjligheterna för opposi
            ­ tionen att forma en ny regering i Israel. Men det är också viktigt
            att slå fast att agerandet från Israels militär och polis med
            avspärrningar runt Damas ­ kusporten, stormningar av den religiösa
            platsen al-Aqsamoskén och för ­ drivningar av palestinska familjer
            från östra Jerusalem utgjorde en fond av händelser som ökade konfliktnivån
            i slutet av det religiösa firandet Rama ­ dan. Lägger man därtill
            besvikelsen över det inställda palestinska parla ­ mentsvalet
            kan man konstatera att Israels ockupation av Palestina utgör grunden
            för dagens problem och utmaningar.
          </note>
          <note>
            Det har nu gått på tok för lång tid sedan palestinierna fick
            rösta fram sina ledare. I år måste det hållas nya parlaments-
            och presidentval i Pale ­ stina, för man kan vara nästan lika
            gammal som jag – 34 år – och aldrig ha röstat i ett palestinskt
            val.
          </note>
          <note>
            Den palestinska administrationen med president Mahmud Abbas bär
            ett tungt ansvar för den här situationen. Men även den israeliska
            ockupa ­ tionen sätter käppar i hjulen, dels genom att hålla ledande
            palestinska po ­ litiker fängslade och dels genom att försvåra
            att val hålls i östra Jerusalem. Omvärldens tryck på både Palestina
            och Israel måste vara avgörande för att palestinska val ska hållas
            i år.
          </note>
          <note>
            Samtidigt befinner vi oss i ett intressant nytt politiskt läge
            med en ny israelisk regering som innebär en möjlighet för den
            svenska regeringen att förnya sitt engagemang för en tvåstatslösning
            och för att avsluta världens längsta ockupation.
          </note>
          <note>
            Den nya regeringen är på många sätt en osannolik koalition men
            också en koalition som har möjlighet att ta landet Israel in i
            ett nytt politiskt läge. Vi har sett det ske till exempel på Island
            när motsvarigheterna till Vänsterpartiet, Moderaterna och Centerpartiet
            gjorde upp för att avsätta korrupta politiker. Jag tror att det
            kan ske också i Israel och att man då skapar möjligheter för att
            i framtiden inleda en fredsprocess. Jag hoppas att Sverige kan
            bidra i det.
          </note>
          <note>
            Anf. 56 MARKUS WIECHEL (SD) replik:
          </note>
          <note>
            Fru talman! Vi har återkommande fått höra att Israel bär ett
            ansvar för de attacker som sker mot Gaza och om hur civila drabbas.
            Jag är, som jag nämnt tidigare, den förste att beklaga att civila
            har drabbats i den här fruktansvärda konflikten.
          </note>
          <note>
            Men Håkan Svenneling sa också att man skulle ställa ansvariga
            israeliska politiker till svars för dessa attacker. Det jag undrar,
            fru talman, är vad de ska ställas till svars för. Det de har sysslat
            med är ju faktiskt att försvara sin befolkning. Det de har gjort
            finns det stöd för i tilläggsprotokoll till Genèvekonventione
            n, där det står att man faktiskt får angripa områden eller civila
            byggnader som effektivt bidrar till militära operationers genomförande.
            Då är de legitima mål. Vad är det de här politikerna ska ställas
            till svars för?
          </note>
          <note>
            Anf. 57 HÅKAN SVENNELING (V) replik:
          </note>
          <note>
            Fru talman! Jag vill rätta Markus Wiechel – jag sa de ansvariga
            inom militären. Man kan ju se det som att politikerna i någon
            mening bär ansvar för vad de säger till militären att göra, men
            det jag menar är såklart att om det har begåtts krigsbrott ska
            de utredas och de ansvariga ställas till svars.
          </note>
          <note>
            Israel har under lång tid motsatt sig att det internationella
            samfundet utreder händelser under landets tid som ockupationsmakt
            och även fallet med Gaza, där man har en blockad och därigenom
            har stängt in 2 miljoner människor på ett område stort som Orust
            i Sverige.
          </note>
          <note>
            Israel måste låta oberoende observatörer komma in och granska.
            Och när till exempel mediehus med internationell press som al-Jazira
            och Asso ­ ciated Press blir bombade måste man visa bevis på att
            de är militära mål, för vi kan se att när man dödar 256 civila
            och 66 barn träffar man inte bara militära mål. Då dödar man också
            Gazas människor.
          </note>
          <note>
            Anf. 58 MARKUS WIECHEL (SD) replik:
          </note>
          <note>
            Fru talman! Ja, naturligtvis ska krigsbrott bekämpas. Man ska
            utreda eventuella krigsbrott oavsett var de sker.
          </note>
          <note>
            Men i det här fallet har vi klart och tydligt sett att den odemokratiska
            och djupt osympatiska terrorgruppen Hamas med flera grupper har
            avfyrat enorma mängder raketer mot Israel, och de struntar fullständigt
            i var de slår ned.
          </note>
          <note>
            Jag vet att Håkan Svenneling också fördömer detta, men hur skulle
            Håkan Svenneling och Vänsterpartiet vilja att Israel svarade på
            det? Man har ju faktiskt angripit byggnader just för att de har
            använts som militära baser på ett eller annat sätt. Vad finns
            det som tyder på att den israeliska militären inte har gjort det?
          </note>
          <note>
            Anf. 59 HÅKAN SVENNELING (V) replik:
          </note>
          <note>
            Fru talman! De brott som Hamas begår består i att man skickar
            raketer från Gaza mot civila israeler för att man inte kan rikta
            in dem mot militära mål, vilket hade varit okej enligt folkrätten.
            I stället träffar man hej vilt. Därför är vi otroligt glada över
            att Iron Dome finns och att så många av den massiva mängd raketer
            som Hamas skickar mot Israel skjuts ned.
          </note>
          <note>
            Man har enligt folkrätten rätt att försvara sig proportionellt,
            det vill säga att man måste väga civila och militära mål. Detta
            är en del av Hamas strategi, och det är också därför de inte går
            att besegra militärt, tror jag. Hade Hamas gått att besegra militärt
            hade väl en av världens största militärmakter redan gjort det,
            men det går inte.
          </note>
          <note>
            Det är därför man måste bryta blockaden av Gaza och ge Gazaborna
            andra alternativ än att stödja en terrororganisation som Hamas.
            Men i dag styr Hamas för att omvärlden inte har klarat av att
            lägga detta tryck på Israel.
          </note>
          <note>
            Anf. 60 LARS ADAKTUSSON (KD) replik:
          </note>
          <note>
            Fru talman! När de avskyvärda terrorattentaten i Frankrike inträffade
            2015 slutade det med att tolv personer dödades och elva skadades.
            Alla minns vi morden på redaktionen för Charlie Hebdo. Vi minns
            gisslandramat i östra Paris och dagarna av dramatisk jakt, som
            slutade med att gärningsmännen sköts till döds av polisen.
          </note>
          <note>
            Förra månaden drabbades Israel av islamistisk terror. Hamas avlossade
            över 4 000 raketer för att sprida skräck och mörda oskyldiga människor.
          </note>
          <note>
            Anser Vänsterpartiet att det är någon skillnad mellan Israels
            och Frankrikes rätt att försvara sig mot terror?
          </note>
          <note>
            Anf. 61 HÅKAN SVENNELING (V) replik:
          </note>
          <note>
            Fru talman! Som jag var inne på förut finns det enligt folkrätten
            en rätt att försvara sig proportionellt, det vill säga att man
            måste kunna identifiera att det är ett militärt mål man träffar.
            Det är detta som är utmaningen i ett så tättbefolkat och litet
            område som Gazaremsan, där 2 miljoner människor bor. Det är alltså
            i praktiken omöjligt att veta att civila inte skadas när man attackerar
            legitima mål. Detta är också en del av Hamas strategi.
          </note>
          <note>
            Det är därför jag menar att både Israel och omvärlden behöver
            en annan strategi för att folket i Gaza ska få en bättre livssituation.
            I dag kan du vara tolv år och ha upplevt fyra krig. Du har inte
            dagligen rent vatten, du har inte avlopp och det är svårt att
            försörja sig – just för att blockaden finns där.
          </note>
          <note>
            Jag menar att vi måste sätta Gazabornas möjligheter till värdiga
            liv i fokus. Då kommer vi också att stoppa rekryteringen av radikaliserade
            till Hamas.
          </note>
          <note>
            Anf. 62 LARS ADAKTUSSON (KD) replik:
          </note>
          <note>
            Fru talman! Jag har varit i Gaza och sett hur det ser ut. Jag
            ser behoven som Håkan Svenneling talar om – det är ingen tvekan
            om det.
          </note>
          <note>
            Men här handlar det om en helt annan sak, nämligen att Vänsterpartiet
            alltid plockar fram en särskild måttstock när det handlar om Israel.
            Det som gäller andra länder gäller inte Israel. När raketerna
            regnar över israeliska städer och hundratusentals invånare jagas
            ned i skyddsrummen ser Vänstern israeliska brott mot folkrätten
            – för att Israel gör som Frankrike gjorde 2015 , det vill säga
            använder sin rätt till självförsvar.
          </note>
          <note>
            När terrorn drabbade Paris talade Svennelings partiledare om
            ett vidrigt dåd. När Tel Aviv drabbas är reaktionen från partiledaren
            att UD måste läxa upp den israeliska ambassadören. Israelfientligheten,
            fru talman, sitter i Vänsterpartiets dna.
          </note>
          <note>
            Anf. 63 HÅKAN SVENNELING (V) replik:
          </note>
          <note>
            Fru talman! Lars Adaktusson har fel, och jag ska förklara varför.
            Det finns en väldigt stor skillnad mellan Israel och Hamas. Israel
            är en stat – en demokratisk stat med fria och rättvisa val där
            man kan välja sina ledare. Det gör att man också har ambassadörer
            i Sverige. Jag tycker att det är rimligt att man kallar upp dem
            om det pågår flygräder över ett område där det bor 2 miljoner
            människor, där vi i slutändan kan räkna till 256 döda, varav 66
            barn – garanterat inte Hamasterrorister.
          </note>
          <note>
            Samtidigt har vi i Hamas en terrororganisation som bryter mot
            folkrätten genom att, som Lars Adaktusson beskriver, urskillningslöst
            skicka raketer mot Israel. De flesta slås som tur ned av Iron
            Dome, och det är jag tacksam för. Annars hade dödstalen också
            på den israeliska sidan varit högre. När det gäller dem som dog
            på israelisk sida handlar det om samma typ av grymhet som präglar
            hela denna konflikt, men ockupationen är grunden.
          </note>
          <note>
            Anf. 64 LARS ADAKTUSSON (KD):
          </note>
          <note>
            Fru talman! När man lyssnar till utrikesministern låter det som
            att relationerna mellan Sverige och Israel är problemfria. Faktum
            är att de är körda i botten. Av EU-ländernas 27 utrikesministrar
            är Ann Linde den enda som inte är välkommen i Mellanösterns enda
            demokrati. Sveriges relationer till Israel måste återupprättas.
            Under sju år har regeringen misslyckats med detta.
          </note>
          <note>
            Samtidigt måste biståndet till palestinska områden förändras.
            Alltför länge har biståndspengar gått till spridande av antisemitism
            och hat mot Israel. Alltför länge har palestinska myndigheten
            avlönat dömda terrorister och deras familjer. Till dess att terrorstödet
            och antisemitismen stoppas måste biståndet till palestinska områden
            frysas.
          </note>
          <note>
            Fru talman! Självklart ska vi bistå det palestinska folket. Genom
            åren har palestinierna utsatts för allvarliga oförrätter. Ansvaret
            för detta faller tungt på genomkorrumperade palestinska ledare
            som konsekvent satt stopp för demokratisering och fred.
          </note>
          <note>
            Från den brittiska Peelkommissionens förslag 1936 till FN:s delningsplan
            1947 och senare års fredsinitiativ har palestinska ledare sagt
            nej till uppgörelser med Israel. Utan en ökning av det politiska
            trycket på detta ledarskap blir det ingen förändring.
          </note>
          <note>
            Att som den svenska regeringen hålla regimen i Ramallah under
            arm ­ arna är inte att hjälpa. Det är att svika det palestinska
            folket.
          </note>
          <note>
            Anf. 65 HÅKAN SVENNELING (V) replik:
          </note>
          <note>
            Fru talman! Många har under lång tid jämfört den israeliska regeringens
            och dess myndigheters sätt att dela upp människor på grund av
            härkomst med apartheidsystemet i Sydafrika. Ändå slog människorättsorganisationen
            Human Rights Watchs juridiska granskning av Israels lagar, där
            man konstaterar att de liknar apartheid, ned med kraft. Att prata
            om apartheid syftar till att visa på systematiken i det förtryck
            som dagligen möter palestinierna i deras liv.
          </note>
          <note>
            Jag minns när jag passerat genom checkpoints i Palestina. Det
            är som att vara ett boskapsdjur. Man trycks igenom en trång checkpoint
            där det spelas hög musik, samma låt som går på repeat för att
            driva en till vansinne.
          </note>
          <note>
            Vi kan titta på den diskriminering som möter araber som bor i
            Israel och är israeliska medborgare. De diskrimineras strukturellt
            genom att deras samhällen prioriteras bort. Vägar rustas inte
            upp, och när du har svängt in i ett arabiskt dominerat område
            märker du skillnaden jämfört med ett israeliskt. Detta skapar
            klyftor även i Israel.
          </note>
          <note>
            Varför ser inte Lars Adaktusson detta systematiska förtryck av
            palestinier?
          </note>
          <note>
            Anf. 66 LARS ADAKTUSSON (KD) replik:
          </note>
          <note>
            Fru talman! Håkan Svenneling låter som de mest extrema palestinska
            grupperingarna, som brukar använda sig av samma terminologi och
            tala om Israel som en apartheidstat.
          </note>
          <note>
            Rapporten som Håkan Svenneling nämner är långt ifrån okontroversiell.
            Till och med Human Rights Watchs tidigare chef har erkänt att
            organisationen har ett stort problem när det gäller opartiskheten
            i relation till den här konflikten, vilket denna rapport sannerligen
            ger uttryck för.
          </note>
          <note>
            Om man jämför det demokratiska Israel med en apartheidstat förminskar
            man det system som plågade befolkningen i Sydafrika under så lång
            tid. Jag tycker att det är riktigt, riktigt dåligt.
          </note>
          <note>
            Anf. 67 HÅKAN SVENNELING (V) replik :
          </note>
          <note>
            Fru talman! Bosättarvåldet är ett dagligt hot mot palestinier
            på Västbanken. Att få huset demolerat eller att bli tvångsförvisad
            från sitt hem är något som hotar och drabbar många palestinska
            familjer. Det är detta systematiska förtryck som ockupationen
            för med sig.
          </note>
          <note>
            I dag har många borgerliga politiker talat om SSU och saker som
            hänt i Sverige. Men vi talar alldeles för lite om det våld som
            har ägt rum inom Israel, mellan palestinier och israeler som båda
            är israeliska medborgare. Det är detta som är det nya i det som
            har skett nu i vår.
          </note>
          <note>
            Jag är orolig över det våld som har spridits. Jag tror att det
            beror på den underblåsning som har skett under Netanyahus tid
            vid makten som premiärminister. Förhoppningsvis får den nu ett
            slut. Den nya breda koalitio ­ nen bestående av både judiska och
            arabiska partier kan skapa en förutsättning för försoning och
            i framtiden fred och fredsavtal. Men om vi ska nå dit måste man
            också se det strukturella förtryck som dagligen drabbar palestinier.
          </note>
          <note>
            Anf. 68 LARS ADAKTUSSON (KD) replik:
          </note>
          <note>
            Fru talman! Jag delar förhoppningen när det gäller den nya israeliska
            regeringen. Jag hoppas också att den kommer att lyckas. Jag tror
            faktiskt också att det finns en del förutsättningar för det, trots
            att det är en ovanligt bred koalition även för israeliska förhållanden.
          </note>
          <note>
            Men det finns en klar skiljelinje mellan mig och Håkan Svenneling
            – ja, det finns flera, men en är väldigt tydlig – och det är att
            Håkan Svenneling inte ser Israels utsatthet. Vänsterpartiet ser
            inte att Israel är angripet av mer eller mindre brutala diktaturer
            som omger landet med en halv miljard människor. Landet är angripet
            eller hotat av några av världens värsta terrororganisationer.
            Det ställer en del krav på säkerhet, naturligtvis. I det arbetet
            måste det självklart finnas en förståelse för respekt för mänskliga
            rättigheter, men Israel är tvunget att försvara sig. Det är detta
            som ligger till grund för den situation vi har.
          </note>
          <note>
            Anf. 69 FREDRIK MALM (L):
          </note>
          <note>
            Fru talman! Ett att de största hoten mot en framtida fred och
            en av de viktigaste katalysatorerna för konflikten mellan Israel
            och palestinierna är ett annat land i Mellanösternregionen, nämligen
            Iran. Den iranska regimen hänger människor i lyftkranar. Man sätter
            elchocker under fötterna på sina kritiker, och man torterar invånarna
            sönder och samman i Evinfängelset i Teheran.
          </note>
          <note>
            Notera då att detta gör Iran utan att förfoga över kärnvapen.
            Vi kan bara spekulera i vad den iranska regimen skulle vara i
            stånd att göra om den också skulle förfoga över kärnvapen, vilket
            den ju strävar efter.
          </note>
          <note>
            Fru talman! Världens värsta regimer ska inte sitta på världens
            farligaste vapen. Iran har gång på gång, år efter år och varje
            dag hotat att utplåna Israel. Man försöker till och med att skaffa
            kärnvapen, förmodligen för bland annat detta ändamål.
          </note>
          <note>
            Omvärlden måste också förstå att om någon varje dag, år efter
            år och gång på gång hotar med att utplåna någon eller döda någon
            kan de också mena allvar med det. Detta har omvärlden inte riktigt
            förstått, utan man har trott att det bara är tom retorik från
            den iranska regimen. Men man måste förstå att för Israel är det
            ganska väsentligt huruvida det är tom retorik eller allvar. Det
            handlar nämligen om statens existens och framtida överlevnad.
          </note>
          <note>
            Om man vill söka en fred mellan Israel och palestinierna och
            en två ­ statslösning, vilket de allra flesta vill, måste man
            se att det kommer att vara i stort sett omöjligt att uppnå så
            länge den iranska regimen agerar på det sätt man gör och med den
            destruktivitet man har. Att ändra på detta är alltså en del av
            lösningen.
          </note>
          <note>
            Anf. 70 CAMILLA HANSÉN (MP):
          </note>
          <note>
            Fru talman! Vi ägnar alltså riksdagsårets sista dag åt att visa
            upp de svenska partiernas olika tankar om lösningen på situationen
            i Mellan ­ östern. Jag tycker att det kräver viss ödmjukhet, att
            vi med ett utifrånperspektiv tror att vi i inlägg på två plus
            två minuter ska kunna leverera något stort.
          </note>
          <note>
            Jag tycker också att vi med ödmjukhet ska fokusera på de människor
            som lever i Israel och i Palestina under denna konflikt, som ju
            har pågått i generation efter generation. Det är på dessa människor
            vårt fokus bör bara.
          </note>
          <note>
            Med den respekten för konfliktens art vill jag ändå redogöra
            för Miljöpartiets position, och den är vi inte ensamma om. Israels
            bosättningspolitik, inklusive hot om vräkningar av palestinska
            familjer, strider mot internationell humanitär rätt, underminerar
            tvåstatslösningen och bidrar till en förhöjd konfliktnivå. Ockupationen
            måste upphöra.
          </note>
          <note>
            Israel måste också respektera internationell rätt och på allvar
            försöka hitta vägar framåt för en tvåstatslösning, i stället för
            att fortsätta expandera bosättningar på palestinsk mark. Sverige
            och resten av världssamfundet har ett ansvar för att sätta press
            på Israel och inte blunda för vad bosättningspolitiken gör.
          </note>
          <note>
            Den givna motfrågan är då – jag ställer den innan någon annan
            gör det: Är allting då Israels fel? Nej, men Israel är den starkare
            parten. Det är en ockupationsmakt. Och som ockupationsmakt har
            Israel ett särskilt ansvar som inga andra länder har. Det handlar
            också om ett ansvar för att hålla tonen i en debatt globalt, här
            och runt om i världen, som bidrar till en fredlig lösning och
            inte hejdar den.
          </note>
          <note>
            Anf. 71 HANS WALLMARK (M) replik:
          </note>
          <note>
            Fru talman! Om man ska vara en trovärdig partner ska man nog
            också se konflikten i dess helhet. Det som har hänt den senaste
            tiden är ju ett dödens raketregn från Gaza. Det verkar inte finnas
            med i Miljöpartiets sätt att beskriva det som nu händer.
          </note>
          <note>
            Fru talman! Miljöpartiet sitter ju på biståndsministerposten
            i den svenska regeringen. Något som brukar vara ett credo och
            som upprepas är detta med demokratisatsningar. Det har varit Drive
            for Democracy och en del annat. Kan Camilla Hansén som företrädare
            för Miljöpartiet definiera den demokratiska statusen på ett område
            som tar emot svenskt bistånd men inte har genomfört ett val sedan
            2006? När är måttet rågat, enligt Miljöpartiet?
          </note>
          <note>
            Anf. 72 CAMILLA HANSÉN (MP) replik:
          </note>
          <note>
            Fru talman! Tack för frågan, Hans Wallmark! Det råder ingen tvekan
            om att var bomber mot civilbefolkningen än kommer ifrån är det
            förkastligt, oavsett land. Det är inte ett sätt att ta sig framåt
            i riktning mot fred någonstans i världen.
          </note>
          <note>
            Men vi behöver här ha en större bild av varför det händer. Det
            innebär inte att det någon gång är acceptabelt. Jag vill vara
            jättetydlig med det.
          </note>
          <note>
            När det gäller den demokratiska statusen för ett land som inte
            har haft val kan jag inte se att det ankommer på min roll att
            tala om vilket år det är dags att ha ett val. Vårt bistånd ska
            bidra till att förbereda för val. När man inte har haft val på
            så länge är det självklara att det ska ske så snabbt som möjligt.
            Men om det drar ut på tiden, ska vi då dra tillbaka vårt stöd
            för att genomföra demokratiska val? Det är jag inte så säker på.
          </note>
          <note>
            Anf. 73 HANS WALLMARK (M) replik:
          </note>
          <note>
            Fru talman! Det senaste valet skedde 2006, och det skulle ha
            skett ett nytt 2010. Då kunde man från Miljöpartiets sida tycka
            att det borde ske nu. Det sa man 2011, 2012, 2014, 2018, 2020
            och 2021. Men finns det något rimligt skäl att tro att man nu
            kommer att hålla ett val i närtid om man inte har gjort det sedan
            2006?
          </note>
          <note>
            Det är ju detta som är problemet, inte minst för det parti som
            sitter på biståndsministerposten. Man säger att strategin för
            Palestina handlar om respekt för mänskliga rättigheter, stärkande
            av demokratin, rättsstatens principer och jämställdhet. Exakt
            vad av detta ser Camilla Hansén i det område som den regering
            hennes parti stöder har erkänt som en stat? Vad i detta har svenskt
            bistånd medverkat till när det handlar om demokrati och mänskliga
            rättigheter och om ett val som inte har genomförts sedan 2006?
          </note>
          <note>
            Anf. 74 CAMILLA HANSÉN (MP) replik:
          </note>
          <note>
            Fru talman! Jag kan påminna om att vi inte bara stöder regeringen,
            utan vi ingår också i den.
          </note>
          <note>
            Jag funderar på hur man ska se på hur man vill bidra i världen.
            Det går inte framåt tillräckligt snabbt för att komma till val
            i Palestina. Är det då man ska backa och säga ”Nej, nu blev det
            jobbigt, vi backar och slutar att stödja en demokratisk utveckling
            i Palestina”?
          </note>
          <note>
            Jag tror att det handlar om att inte ge upp, att stå kvar och
            att fortsätta driva på för mänskliga rättigheter och demokrati.
            Vilken typ av land blir vi om vi backar undan när det är som svårast?
          </note>
          <note>
            Anf. 75 MARKUS WIECHEL (SD) replik:
          </note>
          <note>
            Fru talman! Miljöpartiet sitter som bekant i dag på biståndsministerposten,
            med den uttalade ambitionen att främja demokrati och mänskliga
            rättigheter, bland annat. Trots denna ambition ser vi återkommande
            hur pengar slussas till den palestinska myndigheten direkt eller
            indirekt, exempelvis till UNRWA. Inom UNRWA vet vi att det finns
            skolor som har använts som rekryteringsbas för terrorgrupper som
            Hamas. Man sprider propaganda i skolböcker som visar på uppvigling
            till terrorism och där man försöker hjärntvätta eleverna med grova
            antisemitiska budskap.
          </note>
          <note>
            Fru talman! Hur ser Camilla Hansén på detta?
          </note>
          <note>
            Anf. 76 CAMILLA HANSÉN (MP) replik:
          </note>
          <note>
            Fru talman! Tack, Markus Wiechel, för frågan om hur jag ser på
            de saker som du räknade upp! Det är en lite märklig fråga att
            svara på, för du kan rimligen inte tro att jag skulle tycka att
            terrorrekrytering och alla de saker du nämnde skulle vara något
            som jag tycker är en bra idé eller att jag tycker att det är bra
            att bistånd eventuellt hamnar i felaktiga händer. Det är ju helt
            absurt.
          </note>
          <note>
            Vi vill såklart att biståndet ska gå till rätt saker. Jag säger
            det igen. När man är i en av de svåraste konflikterna i världen
            och man vill bidra kommer det att vara svårt. Om man backar för
            varje svårighet man stöter på kanske man inte ska vara en del
            av den typen av lösningar. Jag och Miljöpartiet vill att Sverige
            ska vara en del av att stötta fredsutveckling och demokratier
            runt om i världen.
          </note>
          <note>
            Anf. 77 MARKUS WIECHEL (SD) replik:
          </note>
          <note>
            Fru talman! Det gläder mig att även Camilla Hansén tycker att
            bistånd ska gå till rätt saker, och jag är såklart inte förvånad
            över det. Det var just därför jag ställde frågan.
          </note>
          <note>
            Jag ser inte hur de biståndsmedel som går exempelvis till UNRWA:s
            skolor går till rätt saker, om det är så att man vill främja demokrati,
            mänskliga rättigheter och så vidare. Hur kan man påstå sig föra
            en sådan politik när man de facto faktiskt finansierar det rakt
            motsatta?
          </note>
          <note>
            En specifik fråga, fru talman, när det gäller regeringens satsningar
            på bistånd i detta område – till Palestina – är: Vilka positiva
            resultat kan regeringen peka på att dessa satsningar har fått?
            Det är trots allt svenska skattemedel som slussas dit i syfte
            att göra något gott. Har det fört något gott med sig?
          </note>
          <note>
            Anf. 78 CAMILLA HANSÉN (MP) replik:
          </note>
          <note>
            Fru talman! Jag funderar på när vi ska ge upp att ge utbildning
            till barn. Om inte vi är där och stöttar utbildning till barn
            och unga på Gazaremsan, vilken annan utbildning får de då? Jag
            vill fortfarande att vi ska finnas på plats och att vi ska ge
            hopp om en framtid som ser annorlunda ut än vad den gör i dag.
          </note>
          <note>
            Man kan alltid fundera på vilka resultat insatser ger. Ibland
            känns det ganska tröstlöst, när man tycker att man inte når sitt
            mål. Det betyder inte att insatser är utan verkan. Det är klart
            att jag vill att svenskt bistånd ska bidra till lösningar, men
            jag kan också förstå att det kanske inte räcker till det. När
            det gäller just Israel och Palestina är det hela världssamfundet
            som behöver ge stöd för en fredlig lösning.
          </note>
          <note>
            Anf. 79 LARS ADAKTUSSON (KD) replik:
          </note>
          <note>
            Fru talman! I debatten har det nämnts att den palestinska myndigheten
            fortsätter att betala ut pengar till terrordömda palestinier och
            deras familjer. Förra året handlade det om motsvarande 1 ½ miljard
            svenska kronor som gick till avlöning av personer som genomfört
            terrorattacker. Ju fler dödade och skadade israeler, desto högre
            ersättning. Pay for slay, är det engelska begreppet.
          </note>
          <note>
            De senaste årens miljöpartistiska biståndsministrar har alla
            försäkrat att inget svenskt direktstöd går till den palestinska
            myndigheten eller till terrorstöd. Oberoende av detta skulle jag
            vilja veta vad Miljöpartiets uppfattning är om den palestinska
            myndighetens terrorstöd.
          </note>
          <note>
            Anf. 80 CAMILLA HANSÉN (MP) replik:
          </note>
          <note>
            Fru talman! Miljöpartiets uppfattning är att det inte ska gå
            stöd till terrorister. Jag nöjer mig så.
          </note>
          <note>
            Anf. 81 LARS ADAKTUSSON (KD) replik:
          </note>
          <note>
            Fru talman! Det var ett klart svar. Jag konstaterar att Miljöpartiet
            uppenbarligen gör en annan bedömning än utrikesministern, som
            kallar det en form av socialbidrag. Det är bra.
          </note>
          <note>
            Samtidigt har vi sett genom åren hur Miljöpartiet håller eller
            har hållit den palestinska regimen under armarna. Partiet har,
            från Per Gahrton till Gustav Fridolin och Mehmet Kaplan, ägnat
            sig åt att konstant svartmåla Israel. Mitt förslag, Camilla Hansén,
            är: Varför inte göra upp med detta? Varför inte, så här på riksdagsårets
            sista dag, ställa sig på demokratins sida, mot palestinsk terrorism?
          </note>
          <note>
            Anf. 82 CAMILLA HANSÉN (MP) replik:
          </note>
          <note>
            Fru talman! Jag är säker på att Per Gahrton, Gustav Fridolin
            och tidigare miljöpartister alltid har stått på fredens sida mot
            terrorism. Det kommer vi att fortsätta att göra.
          </note>
          <note>
            I just den här situationen står vi på fredens sida. Det innebär
            att Israel som ockupationsmakt behöver ta det ansvar som tillkommer
            en sådan. Det innebär att alla berörda behöver samla sig och leta
            efter en fredlig väg framåt. Det är detta vi behöver. Här ska
            världssamfundet såklart backa upp och stödja alla steg i rätt
            riktning.
          </note>
          <note>
            Anf. 83 FREDRIK MALM (L) replik:
          </note>
          <note>
            Fru talman! Miljöpartiet ansvarar för biståndsfrågorna i regeringen.
            Sverige är ju en mycket stor givare till det palestinska flyktingorganet
            UNRWA, vilket är ett väldigt speciellt FN-organ. Den palestinska
            flyktingtragedin ägde nämligen rum innan Genèvekonventionen fanns,
            vilket innebär att UNRWA har ett mandat som kom 1949. Enligt det
            har palestinierna en annan definition av sitt flyktingskap än
            vad alla andra flyktingar har. Det palestinska flyktingskapet
            går nämligen i arv, och det gör inte andra flyktingskap.
          </note>
          <note>
            Min fråga till Miljöpartiet är: Eftersom Sverige är en stor givare
            till UNRWA, vore det inte rimligt om Sverige började diskutera
            frågan om att ändra i UNRWA:s grundläggande statut så att palestinierna
            behandlas på samma sätt som alla andra flyktingar i världen?
          </note>
          <note>
            Anf. 84 CAMILLA HANSÉN (MP) replik:
          </note>
          <note>
            Fru talman! Tack för frågan, Fredrik Malm! Du är som vanligt
            kunnig på området, och du kan mer än jag. Den här frågan kan jag
            faktiskt inte svara på, för jag känner inte till den skillnaden.
          </note>
          <note>
            Anf. 85 FREDRIK MALM (L) replik:
          </note>
          <note>
            Fru talman! Tack för det uppriktiga svaret, Camilla Hansén –
            jag kan inte heller alla frågor, ska jag säga! Men den här frågan
            har jag engagerat mig en del i.
          </note>
          <note>
            Det är nämligen så här: Det finns ingen ambition att till exempel
            alla kurder ska repatrieras till Kurdistan eller att alla bulgarer
            som bor runt om i världen ska repatrieras till Bulgarien. Men
            när det gäller palestinierna finns det en ambition som man kallar
            frågan om återvändande, och den bygger någonstans på att alla
            palestinier ska återvända till Israel. Detta innebär ju att flera
            av de länder i arabvärlden där de palestinska flykting ­ arna
            bor inte behöver ta något större ansvar, för det har man skyfflat
            över på FN-organet UNRWA – som då i sin tur blir någon sorts god
            man för, i dag, 5 miljoner palestinier.
          </note>
          <note>
            Det är inte rimligt att den palestinska flyktingtragedin på det
            här sättet bara går vidare i generation efter generation. Det
            är därför jag menar att man bör se över dessa statut er .
          </note>
          <note>
            Anf. 86 CAMILLA HANSÉN (MP) replik:
          </note>
          <note>
            Fru talman! Visst är det väl så att det vi önskar oss – jag tar
            tillfället i akt att vara lite vidlyftig nu när vi närmar oss
            slutet av riksdagsåret – är en värld där alla kan flytta dit de
            vill men där ingen som inte vill flytta tvingas att fly. Jag tänker
            mig att vi behöver fortsätta prata om detta framöver och fördjupa
            oss i frågan.
          </note>
          <note>
            Med det önskar jag glad en sommar!
          </note>
          <note>
            Anf. 87 Utrikesminister ANN LINDE (S):
          </note>
          <note>
            Fru talman! För att bygga en hållbar och rättvis fred mellan
            Israel och Palestina måste båda parters behov, rättigheter och
            säkerhet tas i beaktande.
          </note>
          <note>
            Sverige har på olika sätt, politiskt och genom biståndet, försökt
            bidra till en tvåstatslösning och till att ockupationen, våldet
            och terrorismen ska få ett slut. En långsiktig lösning på den
            israelisk-palestinska konflikten står endast att finna i en framförhandlad
            tvåstatslösning med fast förankring i folkrätten, där Israel och
            Palestina kan existera i fred och säkerhet, sida vid sida och
            med Jerusalem som huvudstad för båda staterna.
          </note>
          <note>
            Med det tackar jag så mycket för initiativet till den här debatten
            och önskar alla ledamöter en glad midsommar!
          </note>
          <note>
            Den särskilda debatten var härmed avslutad.
          </note>
          <note>
            § 12 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2020/21:213 Riksrevisionens rapport om riktade utbyggnadsuppdrag
            till universitet och högskolor
          </note>
          <note>
            Kammaren biföll talmannens förslag att motionstiden för ovanstående
            skrivelse skulle förlängas till och med onsdagen den 29 september
            .
          </note>
          <note>
            § 13 Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 22 juni
          </note>
          <note>
            2020/21:3289 Trygghet för företagare i hela landet
          </note>
          <note>
            av Eric Palmqvist (SD)
          </note>
          <note>
            till statsrådet Mikael Damberg (S)
          </note>
          <note>
            § 14 Kammaren åtskildes kl. 16 . 42 .
          </note>
          <note>
            Sammanträdet leddes
          </note>
          <note>
            av talmannen från dess början till ajourneringen kl. 11.03 och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            INGVAR MATTSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om kompletteringsval
          </note>
          <note>
            § 3 Anmälan om fördröjt svar på interpellation
          </note>
          <note>
            § 4 Anmälan om faktapromemoria
          </note>
          <note>
            § 5 Ärenden för hänvisning till utskott
          </note>
          <note>
            § 6 Extra ändringsbudget för 2021 – Förlängda ersättningar på
            sjukförsäkringsområdet, stöd till företag, kultur, idrott och
            civilsamhälle samt andra åtgärder med anledning av coronaviruset
          </note>
          <note>
            Finansutskottets betänkande 2020/21:FiU52
          </note>
          <note>
            Anf. 1 ULLA ANDERSSON (V)
          </note>
          <note>
            Anf. 2 EVA LINDH (S)
          </note>
          <note>
            Anf. 3 EDWARD RIEDL (M)
          </note>
          <note>
            Anf. 4 ALEXANDER CHRISTIANSSON (SD)
          </note>
          <note>
            Anf. 5 EMIL KÄLLSTRÖM (C)
          </note>
          <note>
            Anf. 6 EDWARD RIEDL (M) replik
          </note>
          <note>
            Anf. 7 EMIL KÄLLSTRÖM (C) replik
          </note>
          <note>
            Anf. 8 EDWARD RIEDL (M) replik
          </note>
          <note>
            Anf. 9 EMIL KÄLLSTRÖM (C) replik
          </note>
          <note>
            Anf. 10 JAKOB FORSSMED (KD)
          </note>
          <note>
            Anf. 11 MARIA NILSSON (L)
          </note>
          <note>
            Anf. 12 KAROLINA SKOG (MP)
          </note>
          <note>
            (Beslut fattades under § 9.)
          </note>
          <note>
            § 7 Kompletterande bestämmelser till vissa delar av avtalet mellan
            Europeiska unionen och Förenade kungariket
          </note>
          <note>
            Justitieutskottets betänkande 2020/21:JuU38
          </note>
          <note>
            (Beslut fattades under § 9.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 8 Beslut om ärenden som slutdebatterats den 22 juni
          </note>
          <note>
            SfU29 Testning vid verkställighet av utvisningsbeslut
          </note>
          <note>
            JuU37 Tullverket ges en utökad möjlighet att ingripa mot brott
          </note>
          <note>
            NU22 Moderna tillståndsprocesser för elnät
          </note>
          <note>
            § 9 Beslut om ärenden som slutdebatterats vid dagens sammanträde
          </note>
          <note>
            FiU52 Extra ändringsbudget för 2021 – Förlängda ersättningar
            på sjukförsäkringsområdet, stöd till företag, kultur, idrott och
            civilsamhälle samt andra åtgärder med anledning av coronaviruset
          </note>
          <note>
            JuU38 Kompletterande bestämmelser till vissa delar av avtalet
            mellan Europeiska unionen och Förenade kungariket
          </note>
          <note>
            § 10 Avslutning
          </note>
          <note>
            Anf. 13 TALMANNEN
          </note>
          <note>
            Anf. 14 Ålderspresident TUVE SKÅNBERG (KD)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 11 Särskild debatt om konflikten i Mellanöstern
          </note>
          <note>
            Anf. 15 Utrikesminister ANN LINDE (S)
          </note>
          <note>
            Anf. 16 HANS WALLMARK (M)
          </note>
          <note>
            Anf. 17 MARKUS WIECHEL (SD)
          </note>
          <note>
            Anf. 18 KERSTIN LUNDGREN (C)
          </note>
          <note>
            Anf. 19 HÅKAN SVENNELING (V)
          </note>
          <note>
            Anf. 20 LARS ADAKTUSSON (KD)
          </note>
          <note>
            Anf. 21 FREDRIK MALM (L)
          </note>
          <note>
            Anf. 22 CAMILLA HANSÉN (MP)
          </note>
          <note>
            Anf. 23 Utrikesminister ANN LINDE (S)
          </note>
          <note>
            Anf. 24 HANS WALLMARK (M) replik
          </note>
          <note>
            Anf. 25 Utrikesminister ANN LINDE (S) replik
          </note>
          <note>
            Anf. 26 HANS WALLMARK (M) replik
          </note>
          <note>
            Anf. 27 Utrikesminister ANN LINDE (S) replik
          </note>
          <note>
            Anf. 28 MARKUS WIECHEL (SD) replik
          </note>
          <note>
            Anf. 29 Utrikesminister ANN LINDE (S) replik
          </note>
          <note>
            Anf. 30 MARKUS WIECHEL (SD) replik
          </note>
          <note>
            Anf. 31 Utrikesminister ANN LINDE (S) replik
          </note>
          <note>
            Anf. 32 KERSTIN LUNDGREN (C) replik
          </note>
          <note>
            Anf. 33 Utrikesminister ANN LINDE (S) replik
          </note>
          <note>
            Anf. 34 KERSTIN LUNDGREN (C) replik
          </note>
          <note>
            Anf. 35 Utrikesminister ANN LINDE (S) replik
          </note>
          <note>
            Anf. 36 HÅKAN SVENNELING (V) replik
          </note>
          <note>
            Anf. 37 Utrikesminister ANN LINDE (S) replik
          </note>
          <note>
            Anf. 38 HÅKAN SVENNELING (V) replik
          </note>
          <note>
            Anf. 39 Utrikesminister ANN LINDE (S) replik
          </note>
          <note>
            Anf. 40 LARS ADAKTUSSON (KD) replik
          </note>
          <note>
            Anf. 41 Utrikesminister ANN LINDE (S) replik
          </note>
          <note>
            Anf. 42 LARS ADAKTUSSON (KD) replik
          </note>
          <note>
            Anf. 43 Utrikesminister ANN LINDE (S) replik
          </note>
          <note>
            Anf. 44 FREDRIK MALM (L) replik
          </note>
          <note>
            Anf. 45 Utrikesminister ANN LINDE (S) replik
          </note>
          <note>
            Anf. 46 FREDRIK MALM (L) replik
          </note>
          <note>
            Anf. 47 Utrikesminister ANN LINDE (S) replik
          </note>
          <note>
            Anf. 48 HANS WALLMARK (M)
          </note>
          <note>
            Anf. 49 MARKUS WIECHEL (SD)
          </note>
          <note>
            Anf. 50 KERSTIN LUNDGREN (C)
          </note>
          <note>
            Anf. 51 HÅKAN SVENNELING (V) replik
          </note>
          <note>
            Anf. 52 KERSTIN LUNDGREN (C) replik
          </note>
          <note>
            Anf. 53 HÅKAN SVENNELING (V) replik
          </note>
          <note>
            Anf. 54 KERSTIN LUNDGREN (C) replik
          </note>
          <note>
            Anf. 55 HÅKAN SVENNELING (V)
          </note>
          <note>
            Anf. 56 MARKUS WIECHEL (SD) replik
          </note>
          <note>
            Anf. 57 HÅKAN SVENNELING (V) replik
          </note>
          <note>
            Anf. 58 MARKUS WIECHEL (SD) replik
          </note>
          <note>
            Anf. 59 HÅKAN SVENNELING (V) replik
          </note>
          <note>
            Anf. 60 LARS ADAKTUSSON (KD) replik
          </note>
          <note>
            Anf. 61 HÅKAN SVENNELING (V) replik
          </note>
          <note>
            Anf. 62 LARS ADAKTUSSON (KD) replik
          </note>
          <note>
            Anf. 63 HÅKAN SVENNELING (V) replik
          </note>
          <note>
            Anf. 64 LARS ADAKTUSSON (KD)
          </note>
          <note>
            Anf. 65 HÅKAN SVENNELING (V) replik
          </note>
          <note>
            Anf. 66 LARS ADAKTUSSON (KD) replik
          </note>
          <note>
            Anf. 67 HÅKAN SVENNELING (V) replik
          </note>
          <note>
            Anf. 68 LARS ADAKTUSSON (KD) replik
          </note>
          <note>
            Anf. 69 FREDRIK MALM (L)
          </note>
          <note>
            Anf. 70 CAMILLA HANSÉN (MP)
          </note>
          <note>
            Anf. 71 HANS WALLMARK (M) replik
          </note>
          <note>
            Anf. 72 CAMILLA HANSÉN (MP) replik
          </note>
          <note>
            Anf. 73 HANS WALLMARK (M) replik
          </note>
          <note>
            Anf. 74 CAMILLA HANSÉN (MP) replik
          </note>
          <note>
            Anf. 75 MARKUS WIECHEL (SD) replik
          </note>
          <note>
            Anf. 76 CAMILLA HANSÉN (MP) replik
          </note>
          <note>
            Anf. 77 MARKUS WIECHEL (SD) replik
          </note>
          <note>
            Anf. 78 CAMILLA HANSÉN (MP) replik
          </note>
          <note>
            Anf. 79 LARS ADAKTUSSON (KD) replik
          </note>
          <note>
            Anf. 80 CAMILLA HANSÉN (MP) replik
          </note>
          <note>
            Anf. 81 LARS ADAKTUSSON (KD) replik
          </note>
          <note>
            Anf. 82 CAMILLA HANSÉN (MP) replik
          </note>
          <note>
            Anf. 83 FREDRIK MALM (L) replik
          </note>
          <note>
            Anf. 84 CAMILLA HANSÉN (MP) replik
          </note>
          <note>
            Anf. 85 FREDRIK MALM (L) replik
          </note>
          <note>
            Anf. 86 CAMILLA HANSÉN (MP) replik
          </note>
          <note>
            Anf. 87 Utrikesminister ANN LINDE (S)
          </note>
          <note>
            § 12 Bordläggning och beslut om förlängd motionstid
          </note>
          <note>
            § 13 Anmälan om fråga för skriftligt svar
          </note>
          <note>
            § 14 Kammaren åtskildes kl. 16.42.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
