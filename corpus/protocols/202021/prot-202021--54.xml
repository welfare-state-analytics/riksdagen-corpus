<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--54</head>
          <docDate when="2020-12-15 00:00:00">2020-12-15 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 24 november justerades.
          </note>
          <note>
            § 2 Anmälan om ny riksdagsledamot
          </note>
          <note>
            Följande berättelse hade kommit in från Valprövningsnämnden:
          </note>
          <note>
            Berättelse om granskning av bevis för ny ledamot av riksdagen
          </note>
          <note>
            Till Valprövningsnämnden har från Valmyndigheten inkommit bevis
            om att Catarina Deremar (C) har utsetts till ny ledamot av riksdagen
            fr.o.m. den 1 januari 2021.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Stockholm den 11 december 2020
          </note>
          <note>
            Svante O. Johansson
          </note>
          <note>
            ersättare för ordföranden / Agota Földes
          </note>
          <note>
            sekreterare
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motioner
          </note>
          <note>
            2020/21:3786 och 3792–3794 till utbildningsutskottet
          </note>
          <note>
            § 4 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Arbetsmarknadsutskottets betänkanden
          </note>
          <note>
            2020/21:AU2 Utgiftsområde 14 Arbetsmarknad och arbetsliv
          </note>
          <note>
            2020/21:AU5 Arbetsmarknadspolitik och arbetslöshetsförsäkringen
          </note>
          <note>
            Utbildningsutskottets betänkande
          </note>
          <note>
            2020/21:UbU2 Utgiftsområde 15 Studiestöd
          </note>
          <note>
            Socialförsäkringsutskottets betänkanden
          </note>
          <note>
            2020/21:SfU1 Utgiftsområde 10 Ekonomisk trygghet vid sjukdom
            och funktionsnedsättning
          </note>
          <note>
            2020/21:SfU4 Utgiftsområde 8 Migration
          </note>
          <note>
            Finansutskottets betänkanden
          </note>
          <note>
            2020/21:FiU2 Utgiftsområde 2 Samhällsekonomi och finansförvaltning
          </note>
          <note>
            2020/21:FiU3 Utgiftsområde 25 Allmänna bidrag till kommuner
          </note>
          <note>
            2020/21:FiU4 Utgiftsområde 26 Statsskuldsräntor m.m.
          </note>
          <note>
            2020/21:FiU5 Utgiftsområde 27 Avgiften till Europeiska unionen
          </note>
          <note>
            2020/21:FiU28 Sveriges genomförande av Agenda 2030
          </note>
          <note>
            § 5 Utbildning och universitetsforskning
          </note>
          <note>
            Utbildningsutskottets betänkande 2020/21:UbU1
          </note>
          <note>
            Utgiftsområde 16 Utbildning och universitetsforskning (prop.
            2020/21:1 delvis)
          </note>
          <note>
            föredrogs.
          </note>
          <note type="speaker">
            Anf. 1 KRISTINA AXÉN OLIN (M):
          </note>
          <note>
            Fru talman! Ta en fyra för att bli en hundra.
          </note>
          <note>
            Det var ett nytt uttryck för mig, som jag tyvärr fick lära mig
            i morse. Det är polisen som beskriver hur unga rekryteras till
            kriminalitet. Det är ju lägre straff när riktigt unga begår brott
            – grova narkotikabrott, vapenbrott, till och med mord. Då får
            man ett lägre fängelsestraff, men man blir hyllad som en hjälte.
          </note>
          <note>
            Polisen beskrev i morse hur man mer och mer stöter på uttrycket
            ”ta en fyra för att bli en hundra” när man hittar 15- och 16-åringar
            som begår grova brott, som till och med får beställningsjobb om
            mord. Polisen vittnar också om att allt fler riktigt unga finns
            i gängkriminaliteten, en del barn så unga som 10 år.
          </note>
          <note>
            Vi alla här vet, och all forskning visar, att är det någonting
            vi kan göra för att förebygga kriminalitet är det att se till
            att alla barn och unga går ut grundskolan och helst även gymnasiet
            med fullständiga betyg. Så är det inte i Sverige. I våras lämnade
            16 500 elever – det är lika många som 600 klasser – grundskolan
            utan examen från grundskolan och behörighet till gymnasiet. Det
            är en tragedi för Sverige, för de barnen och ungdomarna ser en
            ganska mörk framtid framför sig och blir lätt en måltavla för
            de kriminella gängen.
          </note>
          <note>
            Vi moderater kommer aldrig att svika barnen. Alla ska gå ut grundskolan
            med fullständiga betyg.
          </note>
          <note>
            För några veckor sedan presenterades en av de större internationella
            undersökningarna, Timss, där ett sextiotal länder mäter matetematik
            och naturkunskap mellan sig. Då har vi en skolminister som säger:
            ” Vi ser nu i alla internationella mätningar att den negativa
            trenden definitivt är bruten. De förbättringar av svenska elevers
            kunskaper som skett de senaste åren håller i sig. Vi ser dessutom
            i vår egen statistik att fler elever klarar skolan. Det är sammantaget
            mycket glädjande och ett styrkebesked för svensk skola .”
          </note>
          <note>
            Så säger utbildningsminister Anna Ekström. Det är Socialdemokraternas
            reaktion på hur det ser ut i dag i svensk skola. När 600 klasser,
            16 500 barn, lämnar grundskolan utan examen är det ”glädjande
            och ett styrkebesked för svensk skola”.
          </note>
          <note>
            Nej, fru talman, det håller inte. Jag är djupt bekymrad över
            svensk skola. Det vi borde diskutera här i dag är hur vi ser till
            att alla barn klarar skolan.
          </note>
          <note>
            Vi moderater har flera hundra förslag, men något jag vill nämna
            nu och som all forskning visar är det som är mest prioriterat
            är fler timmar i skolan. Fler timmar i skolan är bra för alla
            barn – barn som har det svårt, högpresterande barn och barn som
            ligger däremellan. Det är nödvändigt med fler timmar i både matematik
            och svenska.
          </note>
          <note>
            Matematikkunskaperna var det som Timss mätte, där vår kära skolminister
            tyckte att det var så glädjande besked. Där syns det att Sverige
            bland alla länder i OECD och EU underpresterar i matematik. I
            Sverige, där vi säger att vi är ett högteknologiskt land och att
            vi är högpresterande, ligger vi under snittet i matematikkunskaper
            jämfört med 60 andra länder. Det är inte ett glädjande besked,
            som skolministern säger. Det är en förfärande utveckling i svensk
            skola. Vi måste ha fler timmar i både matematik och svenska med
            start redan dag ett.
          </note>
          <note>
            Vi mäter inte heller kvalitet i svensk skola. Det är ganska obegripligt
            med tanke på att vi mäter kvalitet i alla andra verksamheter och
            tycker att det är viktigt. Men det kanske mest väsentliga av allt,
            kvaliteten i svensk skola, mäter vi inte.
          </note>
          <note>
            Vi moderater förslår att vi inför kvalitetsmätningar, mellan
            skolor och mellan klasser, så att Skolinspektionen kan granska
            kvaliteten och vidta åtgärder på de skolor som behöver hjälp att
            få upp resultaten. Ytterst ska vi stänga skolor som år ut och
            år in inte presterar en tillräckligt bra grund för våra barn och
            ungdomar.
          </note>
          <note>
            Vi moderater tycker också att Skolinspektionen, som vi inrättade
            under alliansregeringen, är otroligt viktig. Därför lägger vi
            mer resurser på Skolinspektionen så att den, förutom att hjälpa
            till med råd, stöd och handlingsplaner, ska kunna granska alla
            skolors och förskolors kvalitet.
          </note>
          <note>
            Fru talman! Skolministern väljer att inte vara här i dag och
            debattera mot oss, till skillnad från senare i dag när högskoleministern
            är med och pratar forskning och utbildning. I stället väljer skolministern
            att ha ett digitalt möte där man bland annat återigen tänker driva
            att friskolorna är det som är Sveriges problem.
          </note>
          <note>
            Fru talman! Jag och vi moderater tycker inte att det är friskolorna
            som är Sveriges problem. Problemet är att Socialdemokraterna sviker
            barnen, lämnar 600 fulla skolklasser varje år till en ganska mörk
            framtid och inte ens vill diskutera problemen.
          </note>
          <note>
            (Applåder)
          </note>
          <note type="speaker">
            Anf. 2 GUNILLA SVANTORP (S) replik:
          </note>
          <note>
            Fru talman! Det var en spännande inledning på den här debatten.
          </note>
          <note>
            Jag ska börja med att hålla med Kristina Axén Olin om en sak:
            När det gäller att förebygga kriminalitet är det absolut viktigaste
            att vi ser till att alla barn går ut skolan med godkända betyg.
            Det håller jag verkligen med om. Sedan håller jag inte med om
            så jättemycket i övrigt.
          </note>
          <note>
            I går höll Moderaternas partiordförande Ulf Kristersson sitt
            jultal. Lite grann av det som han sa tog också ledamoten upp nu
            men i lite mer svävande ordalag. Kristersson sa bland annat så
            här: ” I Sverige ska vart du är på väg vara viktigare än varifrån
            du kommer. Utanförskap ska inte gå i arv .” Han sa också att s
            vensk utbildningspolitik behöver skärpas och att den ska präglas
            av höga förväntningar, tydliga krav och fokus på kunskaper .
          </note>
          <note>
            Det är självklart, och jag håller med. Men hur ska vi lyckas
            med det i den skola som vi har i dag? Kristina Axén Olin pratade
            inte ett dugg i sitt anförande om det som ändå bidrar till att
            inte alla barn klarar sig, nämligen systemfelet som vi har i svensk
            skola där barn inte längre möts i skolan utan där de sorteras
            och går i olika skolor.
          </note>
          <note>
            Vad är Kristina Axén Olins lösning på att öka likvärdigheten?
            Det har ledamoten inte pratat någonting om över huvud taget. Hon
            har bara listat alla fel. Vad är Moderaternas lösning?
          </note>
          <note type="speaker">
            Anf. 3 KRISTINA AXÉN OLIN (M) replik:
          </note>
          <note>
            Fru talman! Det är glädjande att Gunilla Svantorp och jag är
            överens om att inledningen i mitt tal är allvarlig och stämmer.
            Är det någonting vi ska göra för att förebygga att barn och unga
            hamnar i kriminalitet är det att se till att de går ut skolan.
          </note>
          <note>
            Gunilla Svantorp väljer att citera vår partiledare Ulf Kristerssons
            tal i går då han talade, precis som jag har gjort här i dag, om
            höga förväntningar, en bra kvalitet i skolan och att alla barn
            ska kunna lyckas i skolan. Men sedan väljer Gunilla Svantorp att
            börja tala om systemfelet och att vi borde diskutera systemfelet
            med att barn sorteras.
          </note>
          <note>
            Fru talman! Det är precis detta som Socialdemokraterna nu väljer
            att föra debatt om, nämligen att man vill sortera barnen ännu
            mer. Socialdemokraterna hyllar nu Björn Åstrands utredning där
            man pratar om lottning, bussning och kvoter för att lösa svensk
            skolas problem. Det är väl inte en lösning att börja bussa barn
            mellan olika bostadsområden och att ta bort besluten hemifrån
            köksbordet om vilken skola man vill välja!
          </note>
          <note>
            Prata i stället om hur vi ska göra med de 16 500 barn som inte
            klarar grundskolan! Det skulle jag vilja höra. Hur kan lösningen
            på detta vara bussning, lottning och kvotering?
          </note>
          <note type="speaker">
            Anf. 4 GUNILLA SVANTORP (S) replik:
          </note>
          <note>
            Fru talman! Som vanligt får vi inga svar från ledamoten Axén
            Olin. I stället väljer hon att fokusera på någonting helt annat
            och står till och med i talarstolen och säger någonting som inte
            är sant. Det finns inget förslag om att bussa elever någonstans.
          </note>
          <note>
            Kristina Axén Olin vet lika väl som jag att urval gör man bara
            om det finns fler sökande än det finns platser. Så ser det inte
            ut i hela vårt land.
          </note>
          <note>
            Jag tycker att man ska försöka titta på vad det är som föreslås
            i Björn Åstrands utredning. Jag är nyfiken på vad ledamoten egentligen
            har hittat i utredningen. Vad är det som är bra bland alla de
            800–900 sidorna? Det måste ju ändå finnas någonting som ledamoten
            tycker är bra som handlar om likvärdighet.
          </note>
          <note>
            Jag skulle vilja höra vad ledamoten tycker. Vad är Moderaternas
            lösning för att öka likvärdigheten i svensk skola?
          </note>
          <note type="speaker">
            Anf. 5 KRISTINA AXÉN OLIN (M) replik:
          </note>
          <note>
            Fru talman! Jag diskuterar gärna med Gunilla Svantorp vad man
            behöver göra i svensk skola. Jag redogjorde för vad vi tycker
            i mitt inledningsanförande. Vi behöver se till att alla barn klarar
            skolan. Det handlar om fler timmar, om att höja kvaliteten, om
            att mäta kvaliteten, om bättre lärarutbildning, om bättre rektorer,
            om mer kunskapsfokus och om ordning och reda i skolan. Jag skulle
            kunna rada upp våra flera hundra förslag om Gunilla Svantorp är
            intresserad av att diskutera dem.
          </note>
          <note>
            Men i stället för att diskutera skolans problem väljer Socialdemokraterna
            att prata om system och hur man ska hålla på med olika kvoter
            och flytta fokus helt och hållet från vårt stora framtidsproblem,
            nämligen hur vi ska göra med den svenska skolans utveckling som
            går åt fel håll.
          </note>
          <note>
            Mer än vart fjärde barn i årskurs 6 hade streck i betyget nu
            i våras. Det är en förskräcklig utveckling.
          </note>
          <note type="speaker">
            Anf. 6 DANIEL RIAZAT (V) replik:
          </note>
          <note>
            Fru talman! Jag skulle vilja ställa en fråga till Kristina Axén
            Olin angående ett förslag som Vänsterpartiet lade fram i riksdagen
            för inte så länge sedan. Det handlar om offentlighetsprincipen.
            Vi lade fram ett utskottsinitiativ där vi menar att alla uppgifter
            och all statistik om skolor ska vara tillgängliga för forskare,
            journalister, oss politiker, föräldrar och alla i vårt samhälle.
          </note>
          <note>
            Man kan tycka att det är ganska självklart att när vi finansierar
            verksamheter med skattepengar, som Moderaterna säger sig värna
            om, ska folket som har betalat dessa skattepengar kunna veta vad
            som händer på skolorna. Ändå röstade Moderaterna och Kristina
            Axén Olin nej till det här utskottsinitiativet.
          </note>
          <note>
            Vi hörde i replikskiftet med Gunilla Svantorp att Moderaterna
            inte anser att det finns några systemfel. Är det korrekt uppfattat
            att Moderaterna anser att systemet fungerar bra som det är i dag?
            Anser ni att jämlikhet och likvärdighet råder i svensk skola,
            att det inte finns problem med segregerande skolvalssystem, att
            marknadsskolan inte är ett problem och att vi dessutom inte ska
            få ta del av de uppgifter som det är vår demokratiska rätt att
            få ta del av? Är det Moderaternas politik?
          </note>
          <note type="speaker">
            Anf. 7 KRISTINA AXÉN OLIN (M) replik:
          </note>
          <note>
            Fru talman! Daniel Riazat frågar mig om jag inte är bekymrad
            över segregationen i svensk skola. Jo, Moderaterna och jag är
            mycket bekymrade över den kunskapssegregation som vi har i svensk
            skola då 16 500 barn lämnas efter. Om utvecklingen fortsätter
            så att mer än vart fjärde barn har streck redan i årskurs 6, som
            jag sa, är det en förfärande utveckling.
          </note>
          <note>
            Jag är djupt bekymrad över att vi har så pass många skolor där
            alltför många barn, till och med uppemot hälften, år ut och år
            in lämnar skolan utan fullständiga betyg. Jag diskuterar gärna
            mycket mer med Vänsterpartiet och Daniel Riazat hur man kan komma
            till rätta med den kunskapssegregation som vi har i svensk skola.
          </note>
          <note>
            Fru talman! Daniel Riazat frågar mig om offentlighetsprincipen.
            Det finns egentligen både korta svar och långa svar på den frågan.
          </note>
          <note>
            Synen på offentlighetsprincipen och detta med att resultat och
            infor ­ mation ska vara öppna för alla att se delar vi moderater
            och i princip också skolrepresentanter jag träffar. På det sättet
            kan offentlighetsprincipen låta som en enkel och självklar lösning.
            Problemet är att offentlighetsprincipen innebär så mycket annat.
          </note>
          <note>
            Jag satt för några år sedan i stadshuset i Stockholm och vet
            att rättshaverister kan förstöra processer genom att av ilska
            begära ut material om allt och ingenting. Samma sak skulle kunna
            ske för en friskola eller en mindre skola – att någon person av
            någon anledning börjar begära ut all information om en elev, all
            dokumentation om en elev och alla samtal mellan lärare och rektorer.
          </note>
          <note>
            Daniel Riazat har ju en syster som är rektor på en friskola –
            en ganska liten friskola ute på Järvafältet. Om Daniel Riazat
            frågade systern hur det skulle vara för en liten friskola om någon
            begärde ut uppgifter på detta sätt skulle Daniel Riazat förstå
            mig.
          </note>
          <note type="speaker">
            Anf. 8 DANIEL RIAZAT (V) replik:
          </note>
          <note>
            Fru talman! Jag visste inte att den här debatten handlade om
            våra familjer.
          </note>
          <note>
            Det är intressant att höra att Moderaterna framställer det som
            att man vill att uppgifter ska vara tillgängliga. Så ser det dock
            inte ut när ni röstar i riksdagen, så det får man ta som tomma
            ord.
          </note>
          <note>
            Kristina Axén Olin pratar om att vi ska tala med de mindre friskolorna.
            Det har både vi och tidningen Skolvärlden och andra medier gjort.
            De menar att det här inte är ett problem. Det här är Moderaternas
            ställningstagande för att försvara de koncernskolor som har saker
            och ting att dölja, inte för att skydda de mindre friskolorna.
          </note>
          <note>
            Dessutom vill jag tillägga, fru talman, att jag har varit skolnämndsordförande.
            Människor begärde ut uppgifter i princip varje dag, och det var
            inga problem. Demokratin får ta tid. Människor ska få ta del av
            uppgifter som de har rätt att ta del av utifrån att de med sina
            skattepengar har finansierat verksamheten.
          </note>
          <note type="speaker">
            Anf. 9 KRISTINA AXÉN OLIN (M) replik:
          </note>
          <note>
            Fru talman! Jag kan försäkra Daniel Riazat att Moderaterna och
            jag personligen definitivt tycker att det är viktigt att kvalitetsmätningar,
            resultat, ekonomi och allt sådant fortsätter att vara offentliga
            handlingar.
          </note>
          <note>
            Det finns nu förslag som både SCB och Skolverket har tagit fram
            på hur man ska kunna lösa detta i framtiden. Jag och vi moderater
            är absolut villiga att sätta oss ned tillsammans med andra partier
            och diskutera fram en lösning som möjliggör att de här uppgifterna
            fortsatt kan vara offentliga.
          </note>
          <note>
            Att däremot här fatta beslut om ett förslag som får andra konsekvenser
            är inte vi moderater beredda att medverka till. För en mindre
            skola kan det betyda att man i princip tvingas stänga. Det finns
            ingen möjlighet att klara den administrationen om någon eller
            några personer dagligen börjar begära ut all dokumentation. Det
            klarar inte en liten skola. Och 93 procent av alla våra friskolor
            är en eller två enheter.
          </note>
          <note type="speaker">
            Anf. 10 PATRICK RESLOW (SD):
          </note>
          <note>
            Fru talman! Låt mig först och främst yrka bifall till Sverigedemokraternas
            reservation.
          </note>
          <note>
            När vi för ganska exakt ett år sedan stod i denna kammare och
            debatterade den senaste budgeten var det ingen av oss som visste
            vad som skulle komma, att 2020 skulle bli ett år som inget annat
            i modern tid. Det gångna året har verkligen varit allt annat än
            normalt, och det har prövat vårt samhälle fullt ut.
          </note>
          <note>
            Skolan är inget undantag. Lärare har kämpat frenetiskt med att
            å ena sidan hålla sig friska, å andra sidan se till att skolverksamheterna
            har kunnat fortlöpa. Eleverna å sin sida har fått en skolgång
            som inte heller har varit sig lik. Det har varit, och är fortfarande,
            ett ansträngt läge, och vi är alla djupt tacksamma för de insatser
            som gjorts och görs.
          </note>
          <note>
            I förra veckan presenterades Timssrapporten, en internationell
            studie som mäter kunskaperna i matematik och naturvetenskap i
            årskurserna 4 och 8. Resultaten har förvisso inte försämrats jämfört
            med 2015, men att de svenska resultaten i matematik ligger under
            OECD-genomsnittet får ändå anses vara ytterst otillfredsställande.
            I naturvetenskap ligger de svenska resultaten strax över OECD-snittet.
          </note>
          <note>
            Vad som är intressant med rapporten är att när man gör en närmare
            granskning av resultaten kan man konstatera att Sverige ligger
            anmärkningsvärt långt efter de allra bästa länderna i båda ämnena
            när det gäller resultat på avancerad och mycket hög nivå. De bästa
            elevresultaten är alltså inte tillräckligt många för att vara
            konkurrenskraftiga med de allra bästa länderna som vi ska konkurrera
            med i framtiden och även i nutid. Detta är en sak som måste förbättras
            . H är hade man förväntat sig skarpa reaktioner från den sittande
            regeringen, men de uteblev. Men resultaten måste förbättras om
            vi vill att Sverige ska vara en ledande forskarnation i framtiden.
          </note>
          <note>
            Varför är då de svenska resultaten just medelmåttiga? En stor
            förklaring, menar vi, ligger i att vi under lång tid har haft
            just en medelmåttig inställning till kunskap. Det viktiga i politiken
            har varit hur många elever som passerar gränsen för godkänt, inte
            hur många elever som presterar toppresultat.
          </note>
          <note>
            Svensk skolas grundproblem har sedan införandet av enhetsskolan
            på 1960-talet varit idén om att stöpa alla elever i samma form.
            I stället för att tala om ökade kunskaper och högre ambitioner
            fastnar debatten i frågor om systemförändringar och andra perifera
            frågor. Det är en idéfattig socialdemokrati som står helt handfallen
            inför framtiden.
          </note>
          <note>
            Sverigedemokraternas budgetmotion för skolan har tydligt fokus
            på kunskap och trygghet. Vi vill med kraft ta itu med de saker
            som inverkar skadligt på kunskapsinhämtningen. Ett exempel på
            detta är ordningsproblemen. Skolinspektionens skolenkät för år
            2020 visade att tre av tio elever i årskurs 5 upplever att andra
            stör dem på lektionerna, alltså 30 procent. I årskurs 9 har denna
            siffra ökat till sex av tio elever, 60 procent.
          </note>
          <note>
            Att inte ha lugn och ro i studiemiljön är allt annat än inspirerande
            och påverkar kunskapsinhämtningen negativt. Samtidigt visade också
            Lärarförbundets undersökning från i fjol att lärarna är osäkra
            på vad de får göra för att upprätthålla ordning i klassrummet.
            Det är tydligt att det krävs såväl förändrad lagstiftning som
            föreskrifter, allmänna råd och fortbildning för att ta itu med
            de här problemen.
          </note>
          <note>
            I den budget vi nu debatterar föreslår Sverigedemokraterna en
            satsning på 1 miljard kronor, utöver regeringens satsningar, för
            att komma till rätta med ordningsproblemen i skolan. Vi menar
            att Skolinspektionens roll måste stärkas. Vi vill se fler oanmälda
            besök och fler återbesök. Vi vill att Skolinspektionen ska agera
            kraftfullt när skolor inte uppfyller minimikrav ­ en när det gäller
            trygghet, arbetsmiljö, upprätthållande av grundläggande svenska
            värderingar och god undervisning. Vi tycker också att grovt misskötta
            skolor ska kunna övertas av staten. I vårt Sverige skulle skolor
            som exempelvis Rörmosseskolan ha stängts för länge sedan.
          </note>
          <note>
            Vår trygghetsmiljard omfattar även insatser på skol- och klassrumsnivå.
            Vi vill införa ett tydligt system med jourklasser för de elever
            som inte fungerar i en normal skolmiljö. Det skulle innebära att
            de ges extra stöd och undervisning, samtidigt som andra elever
            får en lugn och trygg miljö i klassrummet och därmed också extra
            stöd och undervisning. För de elever som är våldsbenägna och utgör
            ett hot mot andra elever eller lärare ska det dessutom finnas
            regionala jourskolor. Mobbarna ska flyttas; mobbarna ska inte
            vara kvar. Det är inte de som blir mobbade som ska flyttas.
          </note>
          <note>
            En lugn och trygg studiemiljö innebär också att lärarna kan ägna
            sig åt det som de är utbildade till. Lärarrollen har under decennier
            förvandlats till att bli något helt annat än att bara undervisa.
            I dag fungerar läraren som kamratstödjare, socialsekreterare och
            inte minst byråkrat. Så kan vi inte ha det. Just därför föreslår
            vi en större satsning för att man bland annat ska kunna anställa
            kringpersonal som kan avlasta lärarna. Det gäller it-pedagoger,
            kuratorer, specialpedagoger och administrativt stöd.
          </note>
          <note>
            Läraryrkets status måste också höjas och de allra bästa studenterna
            rekryteras till läraryrket. Vi är positiva till det arbete som
            görs för att bredda rekryteringen till läraryrket, men vi menar
            att det är viktigt att även göra yrket tillräckligt attraktivt
            så att de nyexaminerade lärarna stannar kvar i skolan. Detta förutsätter
            en helt annan lönenivå än i dag. Vi vill därför bland annat ersätta
            regeringens förstelärartjänster med ett nytt karriärsystem för
            lärare för att göra yrket attraktivt. Detta ska baseras på utveck
            ­ ling, samordning, mentorskap och krav på ökade elevprestationer.
            Vår modell ska gälla i hela landet och bestå av olika karriärnivåer.
            I årets budget satsar vi dessutom 325 miljoner mer än regeringen
            på just ökade lärarlöner.
          </note>
          <note>
            Sverigedemokraterna vill också avskaffa det likvärdighetsbidrag
            som regeringen införde för drygt två år sedan. Bidraget är ett
            statsbidrag som huvudmännen kan söka för insatser på huvudmannanivå,
            skolnivå, klassrumsnivå eller lärarnivå. Vi är kritiska till hela
            upplägget av bidraget. Satsningar ska vara långsiktiga och ha
            tydliga syften och mål. Det koncept som regeringen nu har valt
            är mer projektbaserat och garanterar inte någon som helst långsiktighet.
            Det genererar dessutom mycket tid för själva ansökningsprocessen
            och även för efterföljande rapporter. Vi menar att de insatser
            som behövs för att stärka likvärdigheten ska omfattas av det generella
            statsbidraget till kommunerna. Vi anser också att det absolut
            bästa receptet för att stärka likvärdigheten i skolan vore att
            låta staten återfå huvudmannaskapet.
          </note>
          <note>
            Fru talman! Grunden för en lyckad skolgång läggs redan i förskole
            ­ åldern. En trygg och inspirerande miljö stimulerar lusten att
            lära och väck ­ er nyfikenheten hos barn. Dessvärre möts vi av
            illavarslande rapporter om hur det ser ut i förskolan: hög arbetsbelastning,
            underbemanning och ett ökat ohälsotal bland förskolepersonalen.
            Detta menar vi är viktigt att åtgär ­ da så fort som möjligt.
            Just därför satsar vi i vår budget 1 miljard mer än regeringen
            på förskolan. Denna förskolemiljard är öronmärkt men är att anse
            som ett öppet statsbidrag, det vill säga att det är upp till kommunerna
            och förskolorna att själva avgöra vad pengarna ska användas till.
            Som ex ­ empel kan nämnas lokalanpassningar, förbättrad vistelse-
            och arbetsmiljö, nattverksamhet eller annat som är av intresse.
          </note>
          <note>
            Utöver denna miljard vill vi också slopa karensavdraget för förskolepersonal.
            Varken barn eller personal ska vara i verksamheten när de är sjuka.
            Dagens karensavdrag stimulerar inte förskolepersonalen att vara
            hemma vid till exempel en förkylning. Vi tror att ett slopat karensavdrag
            skulle öka hälsan hos personalen och dessutom minska risken för
            smittspridning.
          </note>
          <note>
            Fru talman! Sammanfattningsvis innebär Sverigedemokraternas budgetmotion
            kraftfulla satsningar för att skapa lugna och trygga studiemiljöer,
            där kunskap och bildning kan frodas och där lärarens roll är att
            undervisa och arbeta med elevernas kunskapsprogression. Det är
            hög tid att vi får en ny inriktning på politiken.
          </note>
          <note type="speaker">
            Anf. 11 DANIEL RIAZAT (V) replik:
          </note>
          <note>
            Fru talman! Sverigedemokraterna gick 2014 till val på att man
            var emot vinsterna i skolan och välfärden. Under 2015 uppvaktades
            Sverigedemokraterna av välfärdskapitalister, som oftast tillhör
            Patrick Reslows före detta parti Moderaterna. I slutet av förra
            mandatperioden röstade Sverigedemokraterna för att behålla obegränsade
            vinster och vinstintressen inom skolan.
          </note>
          <note>
            Just nu har 16 800 lärare skrivit under ett upprop som tydligt
            tar avstånd från det system med marknadstänk och vinstintresse
            som vi har i dag. I tidningen har dessa människor kallats för
            diverse olika saker av Patrick Reslow. De är idéfattiga och tillhör
            en extrem vänster, bland andra uttryck som Patrick Reslow har
            använt.
          </note>
          <note>
            Jag undrar helt enkelt: Hur kommer det sig att Sverigedemokraterna
            gick från att 2014 vara ett av de partier som stod upp starkast
            mot vinsterna i välfärden till att i dag vara det parti i Sveriges
            riksdag som försvarar vinsterna i skolan mer än något annat parti?
          </note>
          <note type="speaker">
            Anf. 12 PATRICK RESLOW (SD) replik:
          </note>
          <note>
            Fru talman! Vi ska först och främst hålla isär begreppen. Jag
            sa inte att de lärare som skrev under var idéfattiga, Daniel Riazat.
            Jag sa ”den idéfattiga vänstern”. Det är den idéfattiga vänstern,
            där även Daniel Riazat ingår, som håller på att driva dessa frågor.
            Jag sa inte heller att dessa personer var extremt vänster, men
            de för en diskussion som förs av den extrema vänstern, där också
            Daniel Riazat ingår. Vi får ha begreppen klara för oss. Man kan
            inte bara ta lösryckta ord från ett Twitterinlägg, eller vad det
            var, och applicera hur som helst. Lite anständighet kan vi ha
            i debatten.
          </note>
          <note>
            När det gäller beslutet om att godta vinster i välfärden eller
            inte är det så ett demokratiskt parti fungerar. Man har stämmor
            där medlemmarna fattar beslut om vilken linje som ska gälla. Det
            kanske inte finns ett sådant demokratiskt system i Daniel Riazats
            parti – det vore olyckligt, tycker jag. Men i vårt parti är det
            medlemmarna som bestämmer vad man ska göra.
          </note>
          <note>
            Denna debatt tog fart, och det kan kanske vara så att det ibland
            visar sig att den inställning man har inte stämmer. Då får man
            ändra sig. Detta kommer oftast underifrån, från medlemmarna.
          </note>
          <note>
            Vänstern har under ganska lång tid denna höst drivit den här
            frågan. Varför gör man det? Varför är Daniel Riazat så engagerad
            i just denna fråga? Det handlar inte om att han står upp för valfrihet
            eller för att det ska finnas flera olika aktörer i skolan. Det
            handlar om att han vill ha bort fri ­ skolorna helt och hållet,
            förutom möjligtvis de idéburna friskolorna. Han gömmer därmed
            debatten och förklär den i andra ord. Jag tycker inte att detta
            är särskilt bra.
          </note>
          <note>
            Framför allt tycker jag inte att det är Daniel Riazats sak att
            ge sig in och diskutera vilka ställningstaganden våra medlemmar
            gör på våra demokratiska möten.
          </note>
          <note type="speaker">
            Anf. 13 DANIEL RIAZAT (V) replik:
          </note>
          <note>
            Fru talman! Vi är ett så pass demokratiskt parti att våra ledamöter
            inte i tid och otid hamnar i skandaler med järnrör på stan eller
            för att man inte lämnar in sina uppgifter till riksdagen när ekonomin
            ska redovisas.
          </note>
          <note>
            När det gäller frågan om vinstjakten vill jag vara tydlig med
            att det inte finns något att dölja. Vänsterpartiet vill avskaffa
            vinstintresset och marknadstänket i skolan och värna de seriösa
            aktörer som finns i skolväsendet. Detta råder det ingen tvekan
            om.
          </note>
          <note>
            Men jag undrar hur det kommer sig att man ändrade sig så pass
            fort. Det skedde faktiskt över en vecka, och det var absolut inte
            beslut av medlemmar som ledde fram till denna vändning. Därför
            undrar jag helt enkelt hur mycket de middagar som näringslivet
            bjöd er på påverkade.
          </note>
          <note type="speaker">
            Anf. 14 PATRICK RESLOW (SD) replik:
          </note>
          <note>
            Fru talman! Jag aviserade redan förra gången Daniel Riazat ägnade
            sig åt personliga påhopp att detta inte är anständigt i denna
            sal. Jag vill gärna att det tas upp i talmanskonferensen. Vänsterpartiet
            och Daniel Riazat står här och säger att vissa ledamöter från
            vissa partier gör ditten och datten och att man därför ska vara
            ganska tyst när man debatterar . Samtidigt har Daniel Riazats
            parti företrädare i denna sal som har attackerat polisen vid demonstrationer.
            Detta glömmer Daniel Riazat bort. Men han kan ju slå upp det i
            medierna om han vill. Jag tycker inte att vi ska prata om sådana
            saker, utan vi håller oss till fakta.
          </note>
          <note>
            Daniel Riazat kan gärna engagera sig i vilka ställningstaganden
            vi gör i Sverigedemokraterna. Men jag tycker inte att det är den
            här kammarens uppgift att diskutera vilka prioriteringar våra
            medlemmar väljer att göra vid våra kongresser. Om Daniel Riazat
            vill bli medlem i Sverigedemokraterna och föra den debatten där
            är han varmt välkommen.
          </note>
          <note type="speaker">
            Anf. 15 TREDJE VICE TALMANNEN:
          </note>
          <note>
            Jag påminner om att vi håller en god ton i debatten. Det gäller
            naturligtvis alla.
          </note>
          <note type="speaker">
            Anf. 16 GUNILLA SVANTORP (S) replik:
          </note>
          <note>
            Fru talman! Patrick Reslow sa alldeles nyss att lärare i utsatta
            områden med Sverigedemokraternas modell inte längre ska kunna
            få mer betalt. I stället föreslår ni en karriärtjänstmodell som
            baseras på en höjning av elevresultaten.
          </note>
          <note>
            Det vi i dag vet om resultaten är att en blandad elevsammansättning
            är väldigt viktig. Vi ser inte att en sådan finns i de utsatta
            områdena. Jag är därför lite nyfiken på hur Patrick Reslow och
            Sverigedemokraterna tror att man ska lyckas ge de lärare som verkligen
            gör det allra hårdaste jobbet ute i de utsatta områdena en högre
            lön med det systemet. Det var den första frågan.
          </note>
          <note>
            Den andra frågan handlar om att ni med ett pennstreck i en mening
            raderar hela likvärdighetsbidraget. Jag citerar ur er text: ”
            Vi menar att bidrag behöver vara mer specificerade och riktade
            än detta bidrag för att bli slagkraftiga. ” Man blir väldigt nyfiken
            på hur det stöd man ska få för att öka likvärdigheten ska se ut
            enligt Sverigedemokraterna.
          </note>
          <note>
            Patrick Reslow pratade också i sitt anförande , och framför allt
            i replikskiftet nyss , en hel del om valfrihet. Jag kan inte låta
            bli att ställa en fråga. Patrick Reslow tycker inte att vi ska
            ändra det system som Björn Åstrand har kommit fram till i sin
            gedigna utredning. Varför tycker Patrick Reslow att det är viktigare
            att januaribarnen kan välja skola än att decemberbarnen kan det?
          </note>
          <note type="speaker">
            Anf. 17 PATRICK RESLOW (SD) replik:
          </note>
          <note>
            Fru talman! Jag får tacka Gunilla Svantorp för frågorna. Jag
            kanske ska börja med den sista, om valfriheten. Jag förstår att
            Gunilla Svantorp är ute efter kötiden. Vi har från vår sida sagt
            att vi är villiga att diskutera kötiden, det vill säga när man
            kan ställa sitt barn i kö till en friskola. Vi är inte beredda
            att avskaffa kötiden, men visst är det ett problem om man ställer
            sitt barn i kö redan den dag det föds. Det är kanske rimligare
            att ha en annan ordning, exempelvis att man i början av varje
            vårtermin kan anmäla barnet utifrån när det ska börja i skolan.
            Vi är i alla fall öppna för att diskutera.
          </note>
          <note>
            Vi för gärna samtal med Gunilla Svantorp och hennes parti om
            hur man skulle kunna utforma en sådan regel. Problemet är att
            Gunilla Svantorp och hennes parti aldrig är intresserade av att
            föra några diskussioner med Sverigedemokraterna. Då är det svårt
            att komma fram till lösningar.
          </note>
          <note>
            När det gäller likvärdigheten har vi i vår budgetmotion bidrag
            till kommuner. Där ingår pengar för att säkerställa att likvärdighet
            ska uppnås. Men för vår del är det inte bara att strö pengar över
            områden som är det viktiga. Vi menar att likvärdighet handlar
            om att vi får ett statligt huvudmannaskap och en tydligare statlig
            reglering. Vi vill ha fler behöriga lärare, och vi vill stärka
            läraryrkets attraktivitet. Vi vill ha en stärkt rektorsroll, uppföljning
            av elevernas kunskapsresultat, ordning och reda i klassrummen
            och så vidare. Vi vill ha förberedelseklasser och längre tid i
            dem för elever som inte behärskar svenska språket.
          </note>
          <note>
            Allt detta glömmer Gunilla Svantorp bort att diskutera. I hennes
            värld är det nämligen bara utredningen, med strikta, styrda direktiv,
            som har lösningen på alla problem. Men så är det inte; det blir
            ingen bra lösning. Vi kommer att stå här om några år och diskutera
            samma problem igen.
          </note>
          <note type="speaker">
            Anf. 18 GUNILLA SVANTORP (S) replik:
          </note>
          <note>
            Fru talman! Jag hoppas verkligen att vi inte kommer att göra
            det utan kommer fram till en lösning på hur vi ska möta den ojämlikhet
            som vi ser i svensk skola.
          </note>
          <note>
            Likvärdigheten handlar i allra högsta grad om elevsammansättningen.
            Det nämner inte Patrick Reslow. Jag fick inget svar på hur vi
            ska lösa frågan med att barn i dag sorteras och går på olika skolor.
            Det är besvärande för Sverigedemokraterna, tycker jag, att man
            inte svarar på den frågan.
          </note>
          <note>
            Jag vill avsluta med att ställa en annan fråga, som handlar om
            något vi hade uppe i vårt utskott för ett par veckor sedan. Friskolor
            är i dag skattefinansierade. De utövar myndighet och får betalt
            för den administration som är kopplad till arkiv, diarier och
            så vidare. Varför ska då inte medborgare och medier ha insyn i
            detta? Varför röstade ni nej när vi tog upp frågan om offentlighetsprincipen
            i utskottet?
          </note>
          <note type="speaker">
            Anf. 19 PATRICK RESLOW (SD) replik:
          </note>
          <note>
            Fru talman! Att man inte hinner med svar på frågor kanske beror
            på tidsbrist och inget annat. Det vet Gunilla Svantorp mycket
            väl om. Nu får jag vara snabb för att hinna med svaren på en minut.
          </note>
          <note>
            När det gäller friskolorna och skattefinansieringen är det en
            kvasi ­ debatt. Det finns inget parti i den här riksdagen som
            inte vill ha insyn. Vad det handlar om är offentlighetsprincipen,
            som griper an på andra saker, inte minst för de skolor som drivs
            i bolagsform. Om Gunilla Svantorp inte vill ha skolor i bolagsform,
            var i så fall tydlig med det och säg det rakt ut! Göm inte detta
            i någon förklädd offentlighetsprincipsdiskussion! Vi vill alla
            här ha insyn, precis som vi har haft i alla år. Det är det som
            är kon ­ tentan. Men återigen: Prata med oss, så kanske vi hittar
            lösningar!
          </note>
          <note>
            När det gäller elevsammansättningen tycker jag att Gunilla Svantorp
            gör ett stort fel. Hon säger mer eller mindre rakt ut att det
            är låga förväntningar som gäller på eleverna i utanförskapsområden.
            Vi delar inte den synen.
          </note>
          <note type="speaker">
            Anf. 20 ROGER HADDAD (L) replik:
          </note>
          <note>
            Fru talman! Fram tills Patrick Reslow kom till budgeten, som
            egentligen är kärnan i den här debatten, tyckte jag att det var
            ljuvlig julmusik för en liberal skolpolitiker. Han talade om statligt
            huvudmannaskap, ordning och reda och respekt för lärarna. Tioårig
            grundskola vet jag inte om han nämnde, men han talade om fokus
            på kunskap, ökad lärarbehörighet och så vidare. Detta är rakt
            igenom liberala reformer som vi har drivit under många år, även
            inom ramen för nuvarande regeringssamarbete.
          </note>
          <note>
            Men, fru talman, när Sverigedemokraterna påstår sig satsa på
            skolväsendet i den här budgeten får jag inte – med tanke på Timssdebatten
            – matematiken att gå ihop. Sverigedemokraterna rycker bort 6,23
            miljarder kronor från förskola och grundskola i sitt förslag.
            På totalen, fru talman, när man räknar samman och summerar hela
            dagens budgettabell, rycker Sverigedemokraterna bort 1,3 miljarder
            från statens skolbudget och utbildningsbudget för nästa år.
          </note>
          <note>
            Hur sjutton går den här beräkningen ihop? På vilket sätt satsar
            ni mer på skolväsendet än man gör i det liggande förslag som kammaren
            har att behandla, Patrick Reslow?
          </note>
          <note>
            Jag håller med om det mesta som sas. Jag tror inte att friskolefrågan
            är avgörande. Det är inte den viktigaste frågan, utan det viktigaste
            är grundläggande kvalitetsproblem, grundläggande problem med lärarutbildningen
            och brist på ordning och studiero i skolan. Men många av de satsningar
            som behövs kostar pengar. Hur kan ni då spara på det här anslaget,
            Patrick Reslow?
          </note>
          <note type="speaker">
            Anf. 21 PATRICK RESLOW (SD) replik:
          </note>
          <note>
            Fru talman! Det gläder mig att Roger Haddad tycker att vi är
            överens om väldigt många saker. Det finns många beröringspunkter.
            Det gör också att Roger Haddad och jag kan ha en konstruktiv diskussion
            om vad som behövs i svensk skola. Det är jag positiv till. Jag
            ser fram emot att vi kan ha en sådan. Jag hoppas också att Roger
            Haddad nu lyckas hålla emot när pressen från vänsterpartierna
            är så stark som den är. Det gäller inte minst de här utredningarna,
            som kan få förödande konsekvenser för valfriheten i skolan och
            för friskolorna, framför allt de små.
          </note>
          <note>
            När det gäller Roger Haddads fråga är det rätt att vi vill avskaffa
            likvärdighetsbidraget, vilket i rena pengar innebär 6,23 miljarder
            kronor. Vad Roger Haddad inte har tagit i beräkning är våra satsningar
            på andra utgiftsområden. På utgiftsområde 25 Allmänna bidrag till
            kommuner föreslår vi enorma satsningar på flera olika saker för
            att stärka välfärden. I det beloppet ingår också pengar till skolan.
          </note>
          <note>
            Summa summarum är det inte så att vi anslår mindre pengar till
            skolan. Tvärtom anslår vi mer pengar till skolan än vad regeringen
            gör. Det är bara det att det kanske inte syns just på detta utgiftsområde.
            En del pengar som regeringen lägger här har vi valt att lägga
            på andra ställen. Anledningen till att vi gör det är att vi inte
            tror på den här typen av bidrag, som är styrda av en projekttanke
            som inte är långsiktig. Vi vill i stället att de här pengarna
            ska ges direkt till kommunerna och användas. Även om vi vill ha
            ett statligt huvudmannaskap, Roger Haddad, är det trots allt så
            att skolan i dag är kommunal, och då har vi att förhålla oss till
            det.
          </note>
          <note type="speaker">
            Anf. 22 ROGER HADDAD (L) replik:
          </note>
          <note>
            Fru talman! Ingen har drivit frågan om statligt huvudmannaskap
            så länge som vi. Vi har gjort det från dag ett. Den 8 december
            1989 beslutade kammaren med fyra fem rösters övervikt att kommunalisera
            skolan. Det var ett gigantiskt misslyckande. Vi fortsätter att
            driva detta gentemot den socialdemokratiska regeringen.
          </note>
          <note>
            Frågan kvarstår. På totalen – även om ni lägger några miljarder
            hit eller dit – är summeringen minus 1,3 miljarder på utbildningsbudgeten.
            Det är en besparing på utbildningssektorn, Patrick Reslow. Dessutom
            skulle jag avråda från att skicka miljarders miljarder till kommunerna
            i hopp om att de ska satsa på skolan. Vi har problem med obehöriga
            lärare, inställda lek ­ tioner och vikarier. Man tar bort kringresurser.
            Man säger till och med upp behöriga utbildade lärare. De här pengarna
            kan faktiskt kommunerna och grundskolan använda precis som de
            vill. De kan till exempel anställa speciallärare eller fler lärare.
            Men detta rycker ni bort, Patrick Reslow.
          </note>
          <note type="speaker">
            Anf. 23 PATRICK RESLOW (SD) replik:
          </note>
          <note>
            Fru talman! Roger Haddad har fel. Man kan inte bara titta på
            den här budgeten och säga att vi drar ned med 1,3 miljarder totalt
            när vi väljer att flytta över vissa kostnader till ett bidrag
            som ska gå till kommunerna. Det blir oärligt att säga det. Det
            förvånar mig att Roger Haddad driver detta så pass hårt som han
            gör. Man tycker ändå att han har varit med så pass länge att han
            borde veta att om man drar ned med 1,3 miljarder på ett ställe
            och lägger på kanske 3, 4, 5 eller 6 miljarder på ett annat ställe
            blir det plus. Han borde lyckas med den matematiken. Roger Haddad
            får väl gå hem och läsa på om vad det egentligen är vi föreslår
            på utgiftsområde 25.
          </note>
          <note>
            När det gäller försvaret av likvärdighetsbidraget: Det är sant
            att alla de här sakerna kanske skulle kunna vara en lösning. Men
            vi är inte säkra på att alla pengar kommer att användas till detta.
            Vi tror att mycket kommer att försvinna i administration av ansökningar
            och efterrapporter av bidraget. Då har vi inte vunnit någonting.
            Det är andra saker som löser likvärdighetsproblemen i svensk skola.
          </note>
          <note type="speaker">
            Anf. 24 DANIEL RIAZAT (V):
          </note>
          <note>
            Fru talman! Eftersom riksdagen genom sitt beslut den 25 november
            2020 i det första steget i budgetprocessen gav budgetpolitiken
            en helt annan inriktning än den vi önskar avstår vi från ställningstagande
            när det gäller statens budget för utgiftsområde 16. I stället
            har vi lagt fram ett särskilt yttrande. Vi har därmed ingen reservation.
          </note>
          <note>
            Fru talman! Min tidigare partiledare Lars Werner skrev följande
            1991, och jag delar hans uppfattning: ”De orättvisor som finns
            i skolan kan inte åtgärdas enbart genom en radikal skolpolitik,
            det krävs i första hand en rättvis fördelning och jämlika levnadsförhållanden
            i samhället. Men vänsterpartiet menar att skolan trots det kan
            fungera betydligt rättvisare än idag och ge alla elever en likvärdig
            utbildning och likvärdiga förutsättningar inför vuxenlivet.”
          </note>
          <note>
            Det är intressant att det citatet gäller lika mycket i dag som
            det gällde under 90-talet – eller kanske till och med mer. Därför
            är det också bekymmersamt att en nedskärningspolitik pågår i majoriteten
            av landets kommuner avseende skolan och att regeringen inte kompenserar
            i tillräckligt hög grad för att täppa till de hål som finns just
            nu och som är akuta.
          </note>
          <note>
            Fru talman! I ett öppet brev som publicerades av Expressen den
            17 november skrev läraren Filippa Mannerheim följande: ”Riksdagspolitiker!
            Jag är svensk medborgare. Jag är lärare. Jag är förälder. Och
            jag är djupt oroad över svensk skolas framtid. Den svenska skolan
            har utsatts för ett världsunikt experiment. I den övriga världen
            är det en orimlighet att aktiebolag kan göra oreglerad vinst på
            skattemedel. Trots det, skänker vi i Sverige år efter år bort
            hundratals miljoner kronor till aktieägare i bolagskoncerner –
            pengar som var avsedda för våra barns utbildning.”
          </note>
          <note>
            Regeringspartiernas respektive svar innehöll en hel del självkritik,
            vilket jag uppskattar, och till synes en vilja att vara med oss
            och driva frågorna hårdare. Liberalernas partiledare skrev ett
            svar som kortfattat visade att Liberalerna varken är ett lärarparti
            eller ett skolparti. Hon uppmanade dessutom en av landets hjältar,
            det vill säga lärare, vars dagliga arbete säkerställer vår demokratis
            överlevnad, det vill säga det läraryrket gör, att engagera sig
            i demokratin. Det är vad Nyamko Sabuni sa i en artikel.
          </note>
          <note>
            Sverigedemokraterna menade i sitt svar att Filippa Mannerheim
            och alla de tusentals lärare som har engagerat sig i frågan att
            stoppa marknadsskolan försöker att blåsa liv i den enda skolfråga
            som intresserar och engagerar den idéfattiga vänstern. Deras talesperson
            uttryckte också att han absolut inte vill ha ett socialistiskt
            skolsystem.
          </note>
          <note>
            Då ställer man sig såklart frågan: Har samtliga länder i världen
            förutom Sverige socialistiska skolsystem? Varför man ställer sig
            denna fråga är ju för att Sverige är just det enda landet i världen
            där man gjort det lagligt för aktiebolag att starta skolor och
            plocka ut miljonvinster från skattemedel utan att ha några som
            helst begränsningar.
          </note>
          <note>
            Frågan är aktuell på många sätt, dels ur ett principiellt och
            demokratiskt perspektiv, dels ur ett ekonomiskt perspektiv. Vi
            håller därför med Filippa och alla andra lärare som tar ställning
            emot marknadsskolan. Vi kan konstatera att 16 800 personer på
            kort tid har skrivit under uppropet mot marknadsskolan, vilket
            är glädjande.
          </note>
          <note>
            Fru talman! När jag kom till Sverige och Falun år 2000 så gick
            jag i trean. Min första skola hette Främbyskolan där jag gick
            ända fram till sexan. Det var en fantastisk skola med fantastisk
            personal.
          </note>
          <note>
            På den tiden hade marknadsskolan och marknadstänket inte hunnit
            få det fäste som de fått i dag. Jag sågs inte som kund på en marknad.
            Rektorn, lärarna och resten av personalen var inte tvungna att
            slåss om skolpeng med vinstdrivande privatskolor, för de fanns
            knappt. Överläkarens och brevbärarens barn gick i samma skola.
            Flyktingens barn och den infödde svenskens barn satt vid samma
            skolbänk.
          </note>
          <note>
            Allt var inte perfekt . J ämlikheten och likvärdigheten var redan
            då på väg att sjunka i svensk skola. Men faktum var att svensk
            skola fortfarande var bland de mer jämlika och likvärdiga i världen.
            Det är något vi inte längre är i närheten av.
          </note>
          <note>
            I dag möts inte barn med olika socioekonomiska bakgrunder på
            samma sätt i skolan. De ses som kunder på en marknad, och till
            och med kommunala skolor måste tävla med marknadslogik för att
            få tillräckligt många elever och därmed finansiering. Detta är
            inte ett hållbart system.
          </note>
          <note>
            Att vi kämpar för att avskaffa vinstintressen, vinstuttag och
            marknadsskolan handlar inte om att vrida tillbaka klockan. Det
            handlar om att säkerställa alla barns rätt till kunskap och bildning.
            Det handlar om samhällets framtid. Det handlar om demokrati.
          </note>
          <note>
            För att skapa en likvärdig förskola och skola behöver utbildningsväsendet
            befrias från affärsverksamhet och särskiljande skolval. Vänsterpartiet
            vill därför ha en gemensamt finansierad och demokratiskt styrd
            förskola och skola där det är behoven som styr resursfördelningen.
            Ett utbildningssystem som är jämlikt ger också varje barn och
            elev goda möjligheter att utvecklas och få sina behov tillgodosedda.
          </note>
          <note>
            Låt oss inte svika barnen. De förtjänar bättre.
          </note>
          <note>
            Fru talman! Under denna pandemi har förskollärare och lärare
            kämpat vecka ut och vecka in för att se till att vårt samhälle
            ska fungera trots pandemin. Genom att ta hand om barn till individer
            som arbetar med olika samhällsviktiga yrkan har de sett till att
            vår välfärd kan hålla igång och vara väl fungerande.
          </note>
          <note>
            Men det finns mycket som oroar mig. Sjuktalen ökade redan innan
            pandemin, och de fortsätter att öka ytterligare. Speciellt i de
            lägre åldrarna kan vi se hur förskollärare slits ut på grund av
            för stora barngrupper redan sedan innan pandemin. I dag har de
            också en överbelastning på grund av att väldigt många i personalen
            är sjuka, och därför blir det en högre belastning på dem som är
            kvar.
          </note>
          <note>
            Vänsterpartiet har i sitt budgetförslag anslagit en större budget
            till utbildningsväsendet än något annat parti. Bland annat har
            vi satsat 2 miljarder i en riktad satsning på förskolan och en
            halv miljard till fritidshemmen. Vi har bland annat gjort en satsning
            på 1 miljard i personalsatsningar på lågstadiet och 300 miljoner
            för fri kurslitteratur i vuxenutbildningen. Men mycket mer måste
            till.
          </note>
          <note>
            Det behövs ett systemskifte i svensk skola. Det behövs en förändring
            som är en systemförändring och inte att vi år ut och år in i Sveriges
            riksdag lappar och lagar för att hantera de problem som finns.
            Problemen är större än så.
          </note>
          <note type="speaker">
            Anf. 25 KRISTINA AXÉN OLIN (M) replik:
          </note>
          <note>
            Fru talman! Det är glädjande att Daniel Riazat talar om förskolan.
            Förskolan är otroligt viktig. Den är grunden även för skolan.
            Jag delar verkligen Daniel Riazats önskan om att tala mer om förskolan
            och hur vi kan hjälpas åt för att råda bot på en del av de problem
            som nu finns. Senast i fredags stod jag här och talade med Anna
            Ekström om att vi har 263 förskolor som inte har en enda förskollärare
            anställd. Det är bekymmersamt.
          </note>
          <note>
            Jag ser nu hoppfullt på det förslag som vi moderater har lagt
            fram om att hela förskolans uppdrag, kompetensbehov och behov
            av rekrytering borde utredas i stället för att vi bara år efter
            år lägger på mer uppgifter och inte diskuterar hur det över huvud
            taget ska kunna verkställas. Den delen är jag och Daniel Riazat
            helt överens om. Jag ser fram emot fortsatta diskussioner.
          </note>
          <note>
            Men sedan kommer vi till grundskolan. Då talar Daniel Riazat
            bara om att det behövs systemskifte, fru talman. Sedan talar han
            om aktiebolag, vinster och marknadsskola. Men inte med ett enda
            ord berättar Daniel Riazat om hur man ska kunna till rätta med
            att 600 skolklasser varje år lämnar årskurs 9 utan gymnasiebehörighet
            och utan godkänd examen.
          </note>
          <note>
            Jag skulle vilja höra hur Daniel Riazat och Vänsterpartiet tänker
            lösa de problem vi har i svensk skola. Vad innebär ett systemskifte
            som lösning för att se till så att barn går ut skolan med fullständiga
            betyg?
          </note>
          <note type="speaker">
            Anf. 26 DANIEL RIAZAT (V) replik:
          </note>
          <note>
            Fru talman! När man under ett antal decennier ser att det finns
            systemfel ser man till att förändra systemet. Så ser det ut inom
            alla områden. Det gäller i vårt privatliv, det gäller även i arbetslivet,
            och det gäller också i politiken.
          </note>
          <note>
            Vi ser att ända sedan 90-talet och framåt har likvärdigheten
            och jämlikheten minskat i den svenska skolan. När vi också får
            ta del av rapport efter rapport, forskning efter forskning, som
            visar vad detta beror på och varför det är fler elever som inte
            klarar sig i dag måste vi återgå till det som är huvudproblemet,
            det vill säga systemfelen.
          </note>
          <note>
            Det finns självklart en rad olika satsningar utöver detta som
            Vänsterpartiet också vill se. Vi vill förstatliga skolan, vi vill
            se till att stoppa särskiljande skolvalssystem och mycket annat.
            Men det finns någonting som i princip alla forskare och vartenda
            institut som har gått igenom svensk skola i modern tid säger gemensamt
            , och d et är att det är marknadstänket och skolvalssystemet som
            bildar segregationen och gör att man inte får likvärdig rätt till
            en bra och jämlik utbildning.
          </note>
          <note>
            Det här menar jag är ett systemfel, och det här menar forskarna
            är ett systemfel. De enda som är kvar i debatten och som fortfarande
            inte erkänner att skolans största problem är just detta systemfel
            är de partier som måste försvara sina partikamrater som sitter
            i dessa bolagskoncerner. Dit hör bland andra Kristina Axén Olin.
          </note>
          <note type="speaker">
            Anf. 27 KRISTINA AXÉN OLIN (M) replik:
          </note>
          <note>
            Fru talman! Det vore väldigt intressant att någon gång diskutera
            länge med Daniel Riazat hur ett förstatligande av skolan ska gå
            till.
          </note>
          <note>
            Vem ska sätta lönerna? Vem ska betala lokalhyrorna? Hur ska vi
            göra med en skolpeng som skiljer sig hundra procent och en elevhälsa
            som skiljer sig tusen procent åt i Sverige? Det kanske vi skulle
            kunna ägna några timmar åt att diskutera någon dag, för jag kan
            ha full respekt för en sådan önskan. Men jag tror inte att den
            är genomförbar.
          </note>
          <note>
            Det som vore intressant att prata om här och nu är detta med
            likvärdighet, jämställdhet och jämlikhet i skolan då Daniel Riazat
            skyller friskolereformen för att ha ökat skolans segregation.
            Jag kommer ihåg hur det var på 80-talet och i början på 90-talet
            när bara de som var rika i Sverige kunde välja en friskola och
            en privatskola. Det var ingen jämlikhet då, och det var ingen
            likvärdighet när de som kunde betala extra kunde välja en annan
            skola än den närmaste skolan.
          </note>
          <note>
            I dag är det hälften av barnen på Järvafältet som väljer en annan
            skola än den närmaste kommunala – hälften av barnen. Är det ett
            hot mot likvärdigheten?
          </note>
          <note type="speaker">
            Anf. 28 DANIEL RIAZAT (V) replik:
          </note>
          <note>
            Fru talman! Jag skulle bara vilja upplysa Kristina Axén Olin
            om att Vänsterpartiet fortfarande kommer att tillåta skolval ,
            eftersom vi vill se att det finns icke vinstdrivande friskolor
            kvar i systemet. Däremot handlar det om hur systemet är uppbyggt.
            Vi ser att skolvalet i dag leder till en stor segregation.
          </note>
          <note>
            Det här är ingenting nytt för Kristina Axén Olin; det här vet
            Moderaterna om. Denna debatt handlar egentligen enbart om att
            man just nu vet att det pågår en enorm debatt i samhället där
            majoriteten av folket, inklusive Moderaternas väljare, vet att
            detta är ett problem. Då måste man föra bort fokus från de viktiga
            problemen.
          </note>
          <note>
            Från Vänsterpartiets sida är det ganska tydligt att segregationen
            och ojämlikheten i svensk skola måste motverkas. Vi har de förslag
            som krävs för att komma till rätta med det, och det har inte Moderaterna.
          </note>
          <note>
            Jag välkomnar det som Kristina Axén Olin sa i det första anförandet
            om en större förskoleutredning. Det vill jag gärna se.
          </note>
          <note type="speaker">
            Anf. 29 PATRICK RESLOW (SD) replik:
          </note>
          <note>
            Fru talman! Jag hörde Daniel Riazat säga att man från Vänsterpartiets
            sida vill ha kvar skolvalet. Jag undrar därför om Vänsterpartiet
            säger nej till Åstrands förslag om att minska skolpengen till
            de fristående skolorna. Det var den första frågan.
          </note>
          <note>
            Den andra fråga jag skulle vilja ställa handlar om debatten om
            vinstuttag. Det är en fråga som Vänsterpartiet har tjatat om ganska
            länge, och de har också mötts av motstånd i den här riksdagen.
            Det skulle ändå vara rätt bra om Daniel Riazat kunde klargöra
            för oss och för tittarna hur stor andel av den totala skolkostnaden
            i landet som utgör för det första friskolornas rörelsemarginal
            och för det andra eventuella vinstuttag.
          </note>
          <note>
            Det skulle vara bra om vi hade de siffrorna klara för oss i andel,
            alltså i procent, av den totala summan av alla pengar som satsas
            på skolan i landet. Hur stor andel utgör friskolornas rörelsemarginal
            och därefter vinst – så att vi har proportionerna klara?
          </note>
          <note type="speaker">
            Anf. 30 DANIEL RIAZAT (V) replik:
          </note>
          <note>
            Fru talman! Patrick Reslow börjar hela sin fråga med att prata
            om Björn Åstrands utredning gentemot Vänsterpartiets ställningstagande,
            som vi har haft under jättelång tid. Det visar att Patrick Reslow
            inte ens har läst förslaget från Björn Åstrand, för det innehåller
            inte på något sätt förslag som förhindrar skolval.
          </note>
          <note>
            När det kommer till frågan om finansiering handlar det om att
            friskolorna i dag är överkompenserade och därför bör få lägre
            finansiering. Innan Sverigedemokraterna var påtänkta som ett riksdagsparti
            var i princip alla partier i Sveriges riksdag överens om att 85
            procent var det som man skulle kompensera fristående skolor med.
            Därefter vände vissa partier i frågan, och det blev hundraprocentig
            finansiering.
          </note>
          <note>
            Jag tycker att det är väldigt rimligt att, som man har gjort
            i Björn Åstrands utredning, tillsammans med seriösa forskare ta
            fram det underlag som behövs för att kunna föreslå ändringar i
            finansieringen av svensk skola. Jag välkomnar speciellt förslaget
            från Björn Åstrand om minskad finansiering till friskolor.
          </note>
          <note>
            Vi vet att friskolor inte har samma samhällsansvar som de kommunala
            skolorna har. Man är inte tvungen att ta emot elever på samma
            sätt som kommunala skolor är, och man är inte tvungen att ha förvaltningar
            på samma sätt som kommunala skolor ändå måste vara med och bekosta.
          </note>
          <note>
            När det kommer till frågan om själva skolvalet är det ingenting
            nytt. Vänsterpartiet har alltid sagt att vi är för icke vinstdrivande
            friskolor, och då måste det ju gå att gå i dessa skolor. Det handlar
            helt enkelt om att inte ha de segregerande skolvalssystem som
            vi har i dag.
          </note>
          <note type="speaker">
            Anf. 31 PATRICK RESLOW (SD) replik:
          </note>
          <note>
            Fru talman! Det är inte de stora friskolorna som kommer att drabbas
            om man ändrar finansieringen. Det är alla de små friskolorna som
            drabbas; det kommer att slå hårt mot dem.
          </note>
          <note>
            Det finns två vägar. Antingen gör man den här finansieringsförändringen
            och slår undan benen för friskolorna. Är det detta som är Vänsterpartiet
            tankegång när man diskuterar det här? Eller vill Vänsterpartiet
            ha tillbaka en situation där man ska kunna göra tillägg på skolpengen,
            det vill säga att man ska ta ut en avgift från eleverna? Är det
            detta Vänsterpartiet vill?
          </note>
          <note>
            Man kan inte prata om att man ska bibehålla skolvalet och ändå
            bedriva en politik som kommer att slå bort en väldigt stor del
            av de små friskolorna som lever på marginalen och som inte tar
            ut vinst.
          </note>
          <note>
            Det intressanta är att Daniel Riazat duckar för den andra frågan:
            Hur stor andel av den totala skolkostnaden i landet utgör friskolornas
            rörelsemarginal och vinst? Daniel Riazat vill nog inte tala om
            detta, för han vet redan svaret. Det är en ytterst, ytterst marginell
            kostnad.
          </note>
          <note type="speaker">
            Anf. 32 DANIEL RIAZAT (V) replik:
          </note>
          <note>
            Fru talman! I ärlighetens namn har inte jag den siffran i huvudet.
            Jag sitter inte heller i sammanhang tillsammans med välfärdslobbyister
            tillräckligt ofta för att minnas den just nu.
          </note>
          <note>
            När det kommer till frågan om de små friskolorna och att de skulle
            bli utslagna kan vi i så fall säga så här: Jag lägger fram ett
            förslag i morgon som innebär att koncernskolorna får mindre finansiering.
            Går Sverigedemokraterna med på det då? Svaret är nej.
          </note>
          <note>
            Därmed är det här bara tomma ord, för Sverigedemokraterna har
            aldrig värnat de mindre friskolorna. Sverigedemokraterna har bara
            värnat de organisationer och företag som också såg till att Sverigedemokraterna
            bytte fot och ändrade ställningstagande i frågan om vinster i
            välfärden 2015, ingenting annat. Sverigedemokraterna står inte
            på barnens och elevernas sida. Sverigedemokraterna står på marknadens
            sida.
          </note>
          <note type="speaker">
            Anf. 33 GUDRUN BRUNEGÅRD (KD):
          </note>
          <note>
            Fru talman! Skolans uppgift är att förmedla kunskap, att stimulera
            elevernas intellektuella utveckling och att förbereda barn och
            ungdomar för vuxenlivet.
          </note>
          <note>
            Skolan har också ett bildningsuppdrag. Bildning handlar mycket
            om kunskap för personens egen inre utveckling och mognad och leder
            till att man får en ökad förståelse för sig själv och omvärlden.
            Det handlar inte bara om att plugga rådata till exempel inför
            ett prov eller för att komma in på en utbildning.
          </note>
          <note>
            Svensk skola är dessvärre inte i toppform, även om utbildningsminis
            ­ tern talar om styrkebesked för svensk skola. När svenska elever
            1995 började delta i Timssundersökningarna av elevers kunskaper
            i matematik och naturvetenskap låg deras prestationer långt över
            OECD-snittet. Under en följd av år dalade dock resultaten, vilket
            ledde till att alliansregeringen från dag ett, när den tillträdde
            2006, inledde ett omfattande reformarbete som 2010 resulterade
            i en ny läroplan för grundskolan.
          </note>
          <note>
            I 2015 års mätning, när den nya läroplanen hade varit i bruk
            under fem år – man kanske kan säga fyra år, eftersom det tar lite
            tid att implementera allt – kunde man redan se att resultaten
            direkt hade vikt av uppåt. Det är en trend som dessvärre hade
            planat i den undersökning som vi fick redovisad för oss förra
            veckan. I naturvetenskap presterade eleverna i den senaste undersökningen
            över OECD-snittet, men i matematik ligger de fortfarande under.
            I båda ämnena har man långt kvar till de resultat som svenska
            elever, deras jämnåriga, uppnådde 1995.
          </note>
          <note>
            Till detta kan läggas att var fjärde elev lämnar grundskolan
            med underkänt betyg i något eller några ämnen. 16 procent av eleverna
            saknar godkända betyg i så många ämnen att de saknar behörighet
            till gymnasiet. Inte nog med det. Skolan har problem med bristande
            likvärdighet. I vissa skolor klarar de flesta eleverna godkända
            betyg, i andra bara en fjärdedel. Detta kan inte beskrivas med
            något annat ord än misslyckande.
          </note>
          <note>
            Vad vill då Kristdemokraterna göra för att alla elever ska få
            förutsättningar att klara godkända resultat? Att ha gått ut skolan
            med godkända betyg är nyckeln till vidare studier och yrkesliv.
            Det är också det i särklass starkaste skyddet mot utanförskap.
            Därför behöver vi lägga all kraft på att vända dagens situation.
          </note>
          <note>
            Många studier har konstaterat att undervisning ledd av skickliga
            lärare är det bästa sättet för elever att nå målen för undervisningen.
            Mycket tyder på att senare decenniers resultatförsämringar i den
            svenska skolan kan förklaras av att den lärarledda undervisningen
            har minskat. Svenska elever får mindre lärarledd undervisning
            än elever i andra OECD-länder. Svenska elever är garanterade 6
            890 timmars undervisning under grundskolan. Det är nästan 10 procent
            mindre än OECD-genomsnittet på 7 538 timmar. Till det kommer fenomenet
            med lärarlösa lektioner, som ytterligare urholkar undervisningstiden.
          </note>
          <note>
            Vi behöver vända denna utveckling. Framför allt är det viktigt
            att lärarna får tid för undervisning. Kristdemokraterna föreslår
            därför särskilda medel – 260 miljoner kronor – för mer lärarledd
            undervisning. Eftersom det i dag råder brist på behöriga lärare
            kan medlen inledningsvis användas till att anordna fler platser
            för akademiker med ämnesbehörighet som behöver komplettera den
            pedagogiska delen. Medlen kan likaså användas till att delfinansiera
            obehöriga lärarvikarier så att de kan göra en komplettering för
            att bli behöriga
          </note>
          <note>
            Fru talman! Alla barn och unga är olika. Kristdemokraterna anser
            att det är viktigt att elever i behov av särskilt stöd ska kunna
            få undervisning som är anpassad efter deras behov, vad gäller
            både gruppstorlek och lärarens kompetens, i stället för att till
            varje pris integreras i den ordinarie skolan. Med större tillgång
            till specialpedagoger och speciallärare skulle det vara möjligt
            att organisera skolan på ett mer flexibelt sätt.
          </note>
          <note>
            Man skulle kunna göra som i Finland, som utskottet har besökt.
            Det vore naturligt att en stor andel av eleverna av och till,
            vissa lektioner i veckan, ingick i en specialgrupp för undervisningen.
            Det kan gälla både dem som behöver särskilt stöd för att få tillräckliga
            utmaningar och dem som behöver mer stöd för att över huvud taget
            klara utbildningens mål och krav.
          </note>
          <note>
            Dessvärre har det länge varit brist på speciallärare och specialpedagoger.
            På grund av kommande pensionsavgångar och en stor andel obehöriga
            bland dem som arbetar med specialpedagogiskt stöd kommer den nuvarande
            bristen att öka. Kristdemokraterna anslår därför 230 miljoner
            kronor för kompetensutveckling för dessa personalkategorier.
          </note>
          <note>
            En annan orsak till att många inte uppnår skolans kunskapskrav
            är att eleven har bristfällig kunskap i svenska språket. För att
            ytterligare förstärka vikten av det svenska språket föreslås fortbildning
            för svensklärare inom svenska som andraspråk med en satsning på
            150 miljoner kronor.
          </note>
          <note>
            Fru talman! En stor del av ett barns utveckling grundläggs under
            barnets tidiga år. Kristdemokraterna menar att föräldrar bör kunna
            välja den omsorg som är bäst för deras barn. Det måste finnas
            en väl utbyggd barnomsorg med olika alternativ. Barnomsorgen ska
            hålla hög kvalitet, och storleken på barngrupperna måste minska.
          </note>
          <note>
            Det finns mycket forskning om anknytningen för små barn. De yngsta
            barnen behöver små grupper – Skolverket har som riktvärde ang
            ett sex till tolv barn – med några få fasta vuxna att knyta an
            till. I större barngrupper med många skiftande vuxna finns stor
            risk att barnet utvecklar otrygghet.
          </note>
          <note>
            Häromveckan hade jag förmånen att lyssna till barnpsykologen
            Anders Broberg, professor emeritus vid Göteborgs universitet.
            Han ingick i forskargruppen för den stora longitudinella forskning
            som ligger bakom en stor del av den kunskap som finns om olika
            typer av svensk barnomsorgs effekter på barn.
          </note>
          <note>
            Det är positivt att det finns allmänna riktlinjer för barngruppernas
            storlek och att statsbidrag ges till de huvudmän som minskar dem.
            Jag tror att få av oss över huvud taget greppar hur mycket dagens
            överbefolkade förskolegrupper, med utarbetade förskollärare och
            barnskötare och ett förskoleuppror som vi alla har kontakt med,
            skiljer sig från hur situationen var på 1970-talet när forskningen
            inleddes.
          </note>
          <note>
            Studien omfattar 150 barn: 50 i daghem, som det hette på den
            tiden, 50 hos dagmamma, det vill säga dagens familjedaghem, och
            50 barn var hemma med en förälder eller båda föräldrar som avlöste
            varandra. Anders Broberg berättade att en förskola som skulle
            ingå i försöket organiserade om, då de tyckte det var för många
            barn. Det var tolv barn på fyra vuxna i gruppen. De delade därför
            upp gruppen i två delar med sex barn i vardera grupp. Så mycket
            skiljer det i dag. Många grupper går även långt utöver detta.
          </note>
          <note>
            Kristdemokraterna vill därför lagstifta om ett maximalt antal
            barn i förskolans barngrupper. Vi vill bryta utvecklingen och
            lägger till extra pengar i statsbudgeten. Vi vill att kommunerna
            skjuter till en del. Vi tror också att föräldrarna helt säkert
            är beredda att bidra lite mer genom en höjning av maxtaxan.
          </note>
          <note>
            Sveriges barn och unga och alla som jobbar för att ge dem förutsättningar
            att utvecklas till sin fulla potential förtjänar bättre.
          </note>
          <note>
            (Applåder)
          </note>
          <note type="speaker">
            Anf. 34 DANIEL RIAZAT (V) replik:
          </note>
          <note>
            Fru talman! Jag har en fråga till Gudrun Brunegård. Ledamoten
            fick i augusti en fråga av tidningen Skolvärlden. Den lät så här:
            ”Anser du att offentlighetsprincipen även bör omfatta fristående
            skolor som är skattefinansierade?” På denna fråga svarade Gudrun
            Brunegård ja.
          </note>
          <note>
            Jag undrar därför varför Gudrun Brunegård röstade nej när förslaget
            om offentlighetsprincip lades fram i utbildningsutskottet.
          </note>
          <note type="speaker">
            Anf. 35 GUDRUN BRUNEGÅRD (KD) replik:
          </note>
          <note>
            Fru talman! Tack, Daniel, för att jag får tillfälle att förtydliga
            detta. Jag uttryckte mig slarvigt. Det erkänner jag. Jag är ofullkomlig,
            och jag svarade slarvigt på frågan.
          </note>
          <note>
            Men om du hade läst resten av svaret, där jag utvecklade det
            hela, hade du sett att jag tryckte på att det är nödvändigt med
            offentliga uppgifter som ligger till grund för föräldrars och
            elevers skolval. Det kan till exempel gälla hur stora elevgrupper
            man har, vilka resultat man har i nationella prov och vilka betygsresultat
            man har. Det gäller uppgifter som är offentliga i dag, men som
            under en period tyvärr blev sekretessbelagda.
          </note>
          <note>
            Jag beskrev också det som andra talare har varit inne på under
            dagen, nämligen att det finns annan lagstiftning för de skolor
            som ligger under bolagslagstiftningen, till exempel. Där är det
            en väldigt sträng bolagssekretess som man inte löser hur enkelt
            som helst.
          </note>
          <note>
            Det jag tryckte på i det sammantagna svaret var att vi behöver
            hitta ett sätt att komma förbi sekretessen när det gäller de uppgifter
            som är nödvändiga för att man ska kunna jämföra resultaten och
            kvaliteten i olika skolor och för att vi ska kunna värna den forts
            a tta rätten att välja skola.
          </note>
          <note type="speaker">
            Anf. 36 DANIEL RIAZAT (V) replik:
          </note>
          <note>
            Fru talman! Jag önskar att det som Gudrun Brunegård precis sa
            stämde, men jag har läst ledamotens svar i Skolvärlden, och där
            stod det bara ”ja” och ingenting annat. Det fanns alltså inget
            resonemang som Gudrun Brunegård just nu försöker hänvisa till.
          </note>
          <note>
            Vi vet ju, och Skolverket har sagt det själva, att det förslag
            som regeringen har kommit med om tillfälliga lösningar egentligen
            inte är någon ­ ting önskvärt. De har också sagt att de vill se
            offentlighetsprincipen. Idéburna skolors riksförbund har sagt
            att de vill se offentlighetsprincipen. Lärarfacken har sagt att
            de vill se offentlighetsprincipen.
          </note>
          <note>
            Även Gudrun Brunegård har sagt att hon vill se offentlighetsprincipen,
            men sedan blev det ändå ett nej från Kristdemokraterna. Jag förstår
            fortfarande inte varför Gudrun Brunegård röstade nej till offentlighetsprincipen.
          </note>
          <note type="speaker">
            Anf. 37 GUDRUN BRUNEGÅRD (KD) replik:
          </note>
          <note>
            Fru talman! Det är möjligt att resultatet i Skolvärlden byggde
            på en artikel från Altinget och att det var där det mer ingående
            resonemanget fanns.
          </note>
          <note>
            Oavsett vilket är det Kristdemokraternas inställning och min
            uppfattning att så som offentlighetsprincipen ser ut med alla
            de följdeffekter som det skulle medföra för mindre skolor är det
            väldigt svårt att införa det rakt av.
          </note>
          <note>
            Det förslag om en sekretessbrytande regel som regeringen har
            lagt fram tillgodoser ju det som vi behöver för att ge elever
            och föräldrar möjlighet att välja och för att vi politiker ska
            kunna se och jämföra olika skolors resultat för att sätta tryck
            på vissa och ge extra medel till vissa för att de ska kunna ge
            eleverna de bästa förutsättningarna.
          </note>
          <note type="speaker">
            Anf. 38 GUNILLA SVANTORP (S):
          </note>
          <note>
            Fru talman! 2020 är året då det mesta är inställt eller framflyttat.
            Det är året som skapar mycket oro, rädsla och även sorg hos en
            del. Det är året då många i yrken där man inte kan jobba hemifrån
            sliter väldigt hårt. Vi ser det i förskolan, vi ser det i skolan,
            vi ser det i lokalvården, vi ser det i busstrafiken – vi ser det
            i många olika sektorer. De jobbar för oss alla. Det är bara tillsammans
            som vi klarar av det här som vi är i just nu. Jag vill skicka
            en hälsning och ett tack till alla dem som verkligen jobbar tillsammans
            för oss alla!
          </note>
          <note>
            Vi står här för att debattera budgeten inför 2021, framför allt
            utgiftsområde 16, som handlar om utbildning och universitetsforskning.
            Fokus är på höjda kunskapsresultat, fler behöriga lärare, stärkt
            kompetensförsörjning, bättre möjligheter till utbildning i hela
            landet och investeringar i forskning och innovation för att möta
            samhällsutmaningarna och för att återstarta ekonomin.
          </note>
          <note>
            Vi har under hela året sett att vi har gjort en hel massa saker
            för att kanske framför allt möta konsekvenserna av pandemin. Vi
            har till exempel tolv eller till och med tretton ändringsbudgetar,
            av vilka de allra flesta har kommit fram i god samstämmighet och
            i enighet om att det här måste vi göra just nu.
          </note>
          <note>
            Sedan 2016 har vi byggt ut Kunskapslyftet till att i dag omfatta
            lite drygt 144 000 platser. Det är nya och viktiga utbildningsplatser
            för dem som nu behöver ställa om i pandemins spår. Vi har investerat
            resurser så att vi i dag har 33 600 fler som arbetar i skolan
            – viktiga vuxna som finns där för barnen och ungdomarna.
          </note>
          <note>
            Vi har mycket att vara stolta över. Vi har en fantastisk personal
            som varje dag möter barnens kunskapstörst i skolan. Vi har fjärdeklassare
            och femtonåringar som står sig väl i internationella jämförelser.
            Vi gör varje år stora investeringar i utbildning, forskning och
            innovation. Det är bra.
          </note>
          <note>
            Men vi har också stora utmaningar, inte minst det som ni har
            hört i vår debatt hittills, nämligen det som handlar om den bristande
            likvärdigheten. Vilken familj du är född i spelar stor roll för
            vilka resultat du uppnår. Vi har en stor och ökande segregation
            som vi menar beror på ett systemfel som vi måste rätta till. Vi
            har även en lärarbrist, vilket kanske är det allvarligaste av
            allt.
          </note>
          <note>
            Vi försöker hela tiden att rätta till just det som handlar om
            likvärdigheten. Vi inför olika saker: likvärdighetsbidraget, som
            är det kanske allra största och allra viktigaste, Samverkan för
            bästa skola, förstärkning av statligt stöd för bättre språkutveckling
            i förskolan, förstärkning för att öka läsförmågan, kraftig ökning
            av statligt stöd till skolor med störst utmaningar och riktade
            satsningar för bättre arbetsmiljö och bättre arbetsvillkor.
          </note>
          <note>
            Allt det här och mer därtill gör skillnad. Men det räcker inte.
            Det ser vi. Förra mandatperioden tillsattes Skolkommissionen.
            Det var duktiga forskare som gick på djupet, som analyserade,
            som hade långa, djupa diskussioner och som till slut enades om
            vilken väg Sverige behöver gå för att vi ska göra någonting åt
            den bristande likvärdigheten och den ökande segregationen.
          </note>
          <note>
            Efter detta har vi tillsatt utredningen med Björn Åstrand på
            samma tema. Den hann dock knappt presenteras innan vissa var ute
            och totalsåg ­ ade den. Man kan verkligen fundera på om de som
            gör det har läst utredningen. Jag kan bara tipsa om att läsa den,
            för den är bra. Det finns mycket bra bakgrundsmaterial och många
            bra problemformuleringar som vi behöver fundera på, oavsett vilket
            parti vi tillhör.
          </note>
          <note>
            Kliva-utredningen presenterades häromdagen. Den handlar om stärkt
            kvalitet och likvärdighet inom komvux för elever med svenska som
            andra ­ språk. Även där finns många bra förslag som vi behöver
            fundera på.
          </note>
          <note>
            Vad är det då som saknas? Jo, det saknas en gemensam problembeskrivning.
            Jag och många med mig ser den allra största utmaningen: den att
            vi inte kan ge ett likartat svar på viktiga frågor. Varför har
            vi en skola i vårt land? Vad ska vi ha vår gemensamt finansierade
            välfärd till?
          </note>
          <note>
            Om man är intresserad och går tillbaka för att läsa utredningar
            som har format tidigare reformer i vårt land ser man att det finns
            några bärande tankar bakom den moderna skola som vi har i dag,
            även om den just nu inte fungerar. En av de bärande tankarna var
            att barn från olika bakgrunder ska mötas i skolan. Den andra bärande
            tanken var att man skulle undvika en tidig sortering utifrån familjebakgrund.
          </note>
          <note>
            Har vi den skolan i dag? Nej, det tycker jag verkligen inte att
            vi har. Vad är det som förhindrar det? Det vet vi alla. Det är
            ett systemfel. Sedan kan man prata bort det systemfelet om man
            vill, men det är ett systemfel.
          </note>
          <note>
            I dag har vi ett skolval som sorterar barn. Vi har en resursfördelning
            som påstås vara rättvis men som segregerar. Vi har en skola där
            barns och ungas resultat har blivit affärshemligheter. Vi har
            en skola där resursstarka hem kan välja bort andra barn. De kan
            välja bort det som har varit själva syftet med skolan: att möta
            barn från andra bakgrunder för att öka förståelsen för olikheter
            och för att lära sig att respektera andra människor.
          </note>
          <note>
            Vi har en skola som i stället för att samverka runt det viktiga
            syftet utbildning och bildning tvingas in i en konkurrenssituation
            och tävlan. Det är på grund av att vi har släppt in ett marknadstänk
            i något som faktiskt inte är en riktig marknad.
          </note>
          <note>
            Både våra gemensamma skattepengar och alltför många barn lämnar
            skolan. Det är ett helt sjukt system. Pengarna hamnar i aktieägarnas
            fickor, barnen som misslyckas i skolan går en oviss framtid till
            mötes – och vi håller på och pratar om något helt annat.
          </note>
          <note>
            Jag menar att vi behöver mötas runt samma bord. Vi behöver vrida
            och vända på alla stenar och titta på allt som utredningar, Skolkommissionens
            forskning och Björn Åstrand och många fler tagit fram åt oss.
            Vi behöver genomföra huvuddragen i det som kommit fram. Sedan
            behöver vi naturligtvis skruva på det så att det blir riktigt
            bra. Det behöver vi göra för våra barns skull och för vårt gemensamma,
            offentligt finansierade samhälles skull.
          </note>
          <note>
            Med det yrkar jag bifall till förslaget.
          </note>
          <note type="speaker">
            Anf. 39 KRISTINA AXÉN OLIN (M) replik:
          </note>
          <note>
            Fru talman! Gunilla Svantorp talar sig varm för Björn Åstrands
            utredning. Jag har också läst Björn Åstrands utredning, och jag
            kan försäkra Gunilla Svantorp att vi är överens om problembilden
            som beskrivs i utredningen.
          </note>
          <note>
            Däremot kommer Björn Åstrand inte med några förslag på hur man
            gör med alla de skolor som inte presterar.
          </note>
          <note>
            Jag skulle vilja höra hur Gunilla Svantorp och Socialdemokraterna
            ser på Bengtsgården i Bengtsfors, Maserskolan, Viskaforsskolan,
            Fittjaskolan, Karsby International School, Gullstensskolan, Stora
            Sätraskolan, Gårdstensskolan, Gamlestadsskolan, Nytorpsskolan
            i Göteborg, Utmarksskolan, Vättleskolan, Dalhemsskolan, Norretullskolan,
            Fuxernaskolan, Sofielundsskolan, Bäckahagens skola, Farsta grundskola,
            Hagsätraskolan, Hökarängsskolan, Lillholmsskolan, Nivrenaskolan,
            Ronnaskolan, Hovsjöskolan, Sylteskolan, Ersängsskolan, Västerholms
            friskola och Katolska skolan av Notre Dame.
          </note>
          <note>
            Alla dessa skolor – och det är inte bara de utan egentligen ännu
            fler – har Skolinspektionen nu självpåtaget bestämt sig för att
            inspektera efter att de i tio års tid ställt till så att mindre
            än hälften av barnen når kunskapsmålen.
          </note>
          <note>
            Björn Åstrand har inte med ett ord berört hur detta ska lösas
            i utredningen. Jag skulle vilja höra vad Socialdemokraterna har
            för lösning. Hur ska vi komma till rätta med de här skolorna så
            att de blir så bra att de också har kö?
          </note>
          <note type="speaker">
            Anf. 40 GUNILLA SVANTORP (S) replik:
          </note>
          <note>
            Fru talman! Med det inlägget visade Kristina Axén Olin att hon
            inte har läst Björn Åstrands utredning, för det är just detta
            han hela tiden pratar om.
          </note>
          <note>
            Det är de skolorna som misslyckas på grund av hur sammansättningen
            av elever ser ut, på grund av systemfelet, på grund av det som
            jag sa i talarstolen alldeles nyss – att barn inte längre möts
            i skolan utan delas upp. Jag tycker att det är lite fräckt att
            stå här och påstå saker när man inte ens har läst det.
          </note>
          <note>
            Jag förstår inte hur Moderaterna kan försvara ett system som
            tillåter att barn delas upp och som tillåter att pengar som vi
            gemensamt lägger på vår gemensamma skola bara slussas ut – till
            och med ut ur vårt land slussas de. Det är viktigare för Moderaterna
            att vi har kvar aktiebolagsformen, att vi har kvar bolagstänket
            och att vi har kvar marknadsskolan än att vi ser till alla dessa
            16 000 barn som ledamoten Kristina Axén Olin pratar om i alla
            debattinlägg.
          </note>
          <note>
            Jag har ännu aldrig hört Kristina Axén Olin komma med ett förslag
            om hur systemet ska förändras, för det är klart att det handlar
            om ett systemfel. Hur vill Moderaterna ändra systemet så att de
            16 000 barnen – och deras lärare, som sliter jättehårt – också
            kan få en chans att ta sig vidare i livet? Har Kristina Axén Olin
            några förslag på det vill jag gärna höra dem.
          </note>
          <note type="speaker">
            Anf. 41 KRISTINA AXÉN OLIN (M) replik:
          </note>
          <note>
            Fru talman! Vi har 50 miljoner mer till Skolinspektionen. Vi
            vill införa kvalitetsmätningar. Vi har mer pengar till karriärlärarsystem.
            Vi har mer pengar till rektorssatsningar i utanförskapsområden.
            Vi har flera hundra förslag, men jag kommer gärna hit tjugo gånger
            till i dag och redogör för dem.
          </note>
          <note>
            Det är intressant att höra Gunilla Svantorps lösning för skolorna
            som jag läste upp, där inte ens hälften av eleverna klarar att
            bli godkända efter årskurs 9. Lösningen som ni socialdemokrater
            förespråkar är att flytta beslutet från köksborden hemma hos familjer
            där man väljer skola. I stället ska vi kvotera barn, flytta barn,
            bussa barn och lotta barn för att blanda in andra elever i dessa
            dåliga skolor, för då skulle de skolorna bli bra.
          </note>
          <note>
            Det hjälper ju inte att fler barn går i dåliga skolor. Vi måste
            lyfta de här skolorna eller stänga dem eller komma med en lösning
            på hur de ska bli bra. Det hjälper väl ingenting att tvinga alla
            barn att gå i en dålig skola.
          </note>
          <note type="speaker">
            Anf. 42 GUNILLA SVANTORP (S) replik:
          </note>
          <note>
            Fru talman! I går sa Moderaternas partiledare så här i sitt jultal:
            ” Riktig prevention är att ta hand om sina egna barn, men också
            att bry sig om andras ungar. ”
          </note>
          <note>
            Det tycker jag är ganska klokt. Det är bara det att när man fortsätter
            strida för ett system som puttar ut väldigt många barn, då tar
            man inte ansvar för andras barn. Då tar man bara ansvar för sina
            egna barn, för att de ska ha rätt att välja, och inte för barnen
            som inte har rätt att välja eftersom kön blev full redan innan
            de kom till den kommunen eller flyttade eller vad de nu har gjort.
          </note>
          <note>
            Jag kan inte ställa en fråga, men om jag hade kunnat ställa en
            fråga till Kristina Axén Olin skulle jag ha skickat med att vi
            är det enda landet i världen som har det här systemet. Varför
            funderar inte de borgerliga partierna lite mer på varför vi har
            det system vi har?
          </note>
          <note type="speaker">
            Anf. 43 PATRICK RESLOW (SD) replik:
          </note>
          <note>
            Fru talman! Eftersom hon tycker så mycket om att prata system
            tänkte jag ställa frågan till Gunilla Svantorp om hon ser något
            problem med att det finns långa processer för till exempel en
            friskola som vill utöka antalet platser i kommuner.
          </note>
          <note>
            Det är faktiskt så att en kommunal skola kan utöka antalet platser
            bäst den vill. Kommunen kan bygga nya skolor och så vidare. Men
            när en fri ­ skola ska utöka antalet platser, eller vill göra
            det, möter den oftast mot ­ stånd från kommunerna.
          </note>
          <note>
            Är det detta som genererar köproblematik i vissa kommuner? Kan
            det vara så?
          </note>
          <note>
            När det gäller det här med bussning och lottning hörde jag Gunilla
            Svantorp säga att man inte föreslår bussning. Samtidigt är man
            uppenbarligen för kvotering eftersom man hänvisar till Åstrands
            utredning.
          </note>
          <note>
            Vi har haft en situation i Göteborg och har nu en situation i
            Trollhättan där man bussar elever, där nioåringar får färdas över
            hela stan för att komma till sin skola.
          </note>
          <note>
            Är det detta som är lösningen för Gunilla Svantorp? Ska vi låta
            nio ­ åringar bussas till skolan över hela stan och ryckas bort
            från sina skolkam ­ rater och liknande? Är det bättre? Är det
            kontentan av den här sociala blandningen? Den lösningen tror inte
            jag på, men det skulle vara intressant att höra Gunilla Svantorps
            reaktion.
          </note>
          <note>
            Om det nu är så att skolan sorterar, som Gunilla Svantorp säger,
            varför vill Socialdemokraterna i så fall över huvud taget ha skolval?
            Jag ställer frågan till Gunilla Svantorp precis som jag gjorde
            till Daniel Riazat. Hur får man ihop den förändring av finansieringen
            av friskolan som föreslås med att säkerställa att friskolorna
            faktiskt finns kvar?
          </note>
          <note type="speaker">
            Anf. 44 GUNILLA SVANTORP (S) replik:
          </note>
          <note>
            Fru talman! Jag tycker att den första frågan som Patrick Reslow
            ställde var intressant – den om att det är så svårt för friskolorna
            att bygga ut.
          </note>
          <note>
            Så ser det faktiskt inte ut. Det är fyra gånger vanligare att
            friskolorna ansöker om nyetableringar än att de ansöker om att
            få utvidga sin skola. Man kan fundera på hur det kommer sig. Det
            kan ju möjligtvis ha att göra med att om en skola blir tillräckligt
            stor kommer det barn från alla olika socioekonomiska bakgrunder
            dit, och då kanske man inte kan göra lika stor vinst. Det kanske
            är bättre att ha en liten enhet så att det ändå går att göra vinst
            på skolan.
          </note>
          <note>
            Jag tycker att vi ska vara ärliga i den här debatten. Det är
            inte så värst många som får nej, utan man vill i stället starta
            nya skolor.
          </note>
          <note>
            Patrick Reslow vill inte alls prata om den utmaning som forskarrapport
            efter forskarrapport visar på och som OECD år ut och år in redovisar
            till oss. Likvärdigheten brister – alla barn i vårt skolsystem
            får inte samma chans. Det vill inte Patrick Reslow prata om.
          </note>
          <note>
            Vi har ju sett att Patrick Reslow och hans parti vill dela upp
            barn, helst efter ursprung och beroende på var de kommer ifrån.
            Ett sådant system vill inte jag och mitt parti ha. Vi vill ha
            ett skolsystem som handlar om det som var ursprungstanken – ett
            skolsystem där barn möts i skolan och där barn får en chans att
            skaffa sig respekt för olikheter och att möta dem som de inte
            möter hemma. Det vill inte Patrick Reslow; det är uppenbart.
          </note>
          <note type="speaker">
            Anf. 45 PATRICK RESLOW (SD) replik:
          </note>
          <note>
            Fru talman! Det vill vi visst; ingenting som vi har sagt skulle
            stå emot en sådan tanke. Däremot menar vi att insatserna ska göras
            där de behövs. Det är inte systemet i sig som är fel, utan det
            är vad som händer inne i systemet.
          </note>
          <note>
            Vi menar att man inte har satsat tillräckligt mycket på att se
            till att de elever som är nyanlända behärskar det svenska språket.
            Om elever slussas in alldeles för tidigt i klasserna är det klart
            att de inte kan tillgodogöra sig undervisningen på samma sätt.
          </note>
          <note>
            Problemen med behöriga lärare, läraryrkets attraktivitet, rektorsrollen
            och så vidare kräver kraftfulla insatser både lagstiftningsmässigt
            och när det gäller föreskrifter och allmänna råd.
          </note>
          <note>
            När det gäller friskoleetableringar och att utöka verksamheten
            kan jag säga tack och lov för att inte Socialdemokraterna har
            sista ordet när det gäller det kommunala veto de vill ha. Vi vet
            hur det ser ut i socialdemokratiska kommuner; där säger man nej
            till varje friskoleutökning som finns.
          </note>
          <note type="speaker">
            Anf. 46 GUNILLA SVANTORP (S) replik:
          </note>
          <note>
            Fru talman! Detta är en tydlig debatt där vi verkligen står på
            olika sidor. Jag tycker att det är beklagligt. Skolan skulle må
            väldigt bra av att vi satte oss runt samma bord och försökte att
            diskutera och att åtminstone hitta samma problemformulering. Men
            när Patrick Reslow säger att det är inom systemet som det blir
            fel har vi inte ens samma problemformulering. Jag tycker verkligen
            att det är beklagligt.
          </note>
          <note>
            Precis som Daniel Riazat lyfte upp här ser vi många tusental
            av dem som står i klassrummen varje dag som protesterar just mot
            systemet. De protesterar inte mot vad som händer i klassrummet,
            utan de protesterar mot det system som inte ger dem möjligheter
            att vara sitt allra bästa jag, oavsett om det handlar om lärare
            eller elever.
          </note>
          <note>
            Jag hoppas att Patrick Reslow och Sverigedemokraterna kommer
            att ändra sig och tycka att barnen är viktigare än aktiebolagen.
          </note>
          <note type="speaker">
            Anf. 47 FREDRIK CHRISTENSSON (C):
          </note>
          <note>
            Fru talman! Jag vill börja med att yrka bifall till förslaget
            i betänkandet.
          </note>
          <note>
            Vi befinner oss just nu i en väldigt speciell tid. År 2020 är
            ett år som inget annat. Coronakrisen påverkar hela samhället,
            inte minst skolväsendet.
          </note>
          <note>
            Inledningsvis vill jag rikta ett stort tack till alla lärare,
            elever, skolledare, förskollärare, forskare och studenter för
            den flexibilitet och omställningsförmåga de har visat under coronapandemin
            och för att de på så sätt snabbt kunnat ställa om i denna mycket
            speciella tid. Tack!
          </note>
          <note>
            Fru talman! Lyssnar man på den här debatten kan man lätt glömma
            att den faktiskt handlar om budgeten och utgiftsområde 16, där
            vi genomför mycket viktiga satsningar för att återstarta ekonomin
            och investera i utbildning för att fler barn ska mötas av behörig
            personal i förskolan och för att fånga upp fler barn så att de
            får en chans att gå i förskolan och att få en bra start där.
          </note>
          <note>
            Budgeten har med förslag som gör att fler får chansen att klara
            grundskolan och fler utbildningar som leder till arbete. Detta
            är otroligt viktigt i den situation som vi ser på arbetsmarknaden
            i dag, där många människor blir korttidspermitterade, varslade
            eller arbetslösa eller inte alls får chansen att komma in på arbetsmarknaden.
            Att investera i utbildningen är en nyckel för att möta krisen.
            Det görs dessutom stora satsningar på såväl forskning som innovation.
            Detta är också viktigt för att Sverige ska komma starkare ur den
            här krisen.
          </note>
          <note>
            På förskolans område görs en satsning på ytterligare 100 miljoner
            för att fånga upp fler barn och stärka barns språkutveckling i
            förskolan. Vi vet att språket är en nyckel för att kunna ta till
            sig andra kunskaper och för att kunna tillgodogöra sig utbildningen
            på ett bra sätt.
          </note>
          <note>
            Det görs satsningar på lovskola, läxhjälp och läsning. Skolinspektionen
            får medel för att kunna arbeta med och följa upp att alla skolor
            är bra skolor, vilket är en nyckel.
          </note>
          <note>
            En skolmiljard finns med i budgeten för att öka undervisningstiden
            och se till att personalförstärkningar sker samt för att förbättra
            förutsättningarna för den personal som just nu sliter otroligt
            mycket.
          </note>
          <note>
            Dessutom sker en särskild satsning på skolor i utsatta områden.
            Detta är också en nyckel – för att klara utvecklingen i Sverige
            och för att stärka skolan måste de skolor som har allra svårast
            förutsättningar få bättre möjligheter, framför allt för att de
            elever som går i dessa skolor ska få bättre förutsättningar att
            lämna grundskolan med fullständiga betyg.
          </note>
          <note>
            Fru talman! Den enskildes valfrihet är en central del av den
            svenska välfärdsmodellen. Därför behövs en mångfald av aktörer
            och goda villkor för enskilt drivna verksamheter inom välfärden
            som underlättar för enskildas aktiva val. Detta är en bärande
            del av januariavtalet. Vi har dock under det senaste året sett
            problem när det handlar om skolstatistiken och hur den nya omprövningen
            i domstolar ställt till det så att statistik inte blivit tillgänglig.
            Detta är ett problem när det gäller att följa resultaten i svensk
            skola men också för föräldrar och elever när de ska välja skola.
          </note>
          <note>
            Centerpartiet har därför drivit på för den tillfälliga lösning
            som nu är ute på remiss för att lösa problematiken så att statistik
            åter kan bli tillgänglig. Det finns också en satsning i budgeten
            på 10 miljoner för att Skolverket ska ha resurser och förutsättningar
            att åter publicera statistik och se till att den är tillgänglig.
            Det är en nyckel för svensk skola och för svensk valfrihet. Öppenheten
            och transparensen ska öka, inte minska.
          </note>
          <note>
            Fru talman! Läget på arbetsmarknaden har kraftigt försämrats
            av covid-19. Detta ökar behovet av utbildningar i hela landet,
            och det görs en rad satsningar i den budget som i dag finns för
            att få fler utbildningar till jobb.
          </note>
          <note>
            För Centerpartiet är det viktigt att det blir fler utbildningsinsatser;
            det är en nyckel för de företag som före krisen skrek efter kompetens.
            Vi ser det både i den privata och i den offentliga sektorn, med
            brist på lärare, undersköterskor, barnskötare med mera.
          </note>
          <note>
            Budgeten innehåller flera stora ökningar på yrkesvux så att fler
            kan få ett arbete via yrkesutbildningar på gymnasial nivå. Folkhögskolorna
            satsades det på i en av de extra ändringsbudgetar som presenterades
            under detta år. Vidare införs det en möjlighet för arbetsgivare
            att investera i utbildning för anställda som är korttidspermitterade
            så att man nyttjar den tid som människor får över under en korttidspermittering
            till att stärka deras kompetens så att såväl de anställda som
            företaget står bättre rustade efter krisen.
          </note>
          <note>
            Yrkeshögskolans utbud förbättras också i den budget som i dag
            diskuteras. Det är en nyckel för att få människor i arbete och
            för att klara denna omställning. Den här satsningen innebär sammanlagt
            50 000 årsplatser 2021 för yrkeshögskolan. Det görs satsningar
            på korta kurser och på långa utbildningar, just för att se till
            att mer av den kompetens som företagen skriker efter kommer på
            plats. Här är yrkeshögskolan en nyckel eftersom utbildningarna
            utformas tillsammans med arbetslivet. Inte minst korta kurser
            har en särskild roll med anledning av att människor har korttidspermitterats.
          </note>
          <note>
            Centerpartiet har också drivit på för en förstärkning av Lärcentrum
            , så att man oavsett var i landet man bor får möjlighet att ta
            till sig utbildningar, till exempel om man har långa pendlingsavstånd
            till utbildningsorter. Det sker även en satsning på att stärka
            kvaliteten på distansutbildningar. Det är viktigt inte minst med
            tanke på att många utbildningar under detta år har ställts om
            till att bedrivas på distans.
          </note>
          <note>
            Fru talman! Jag är ensam deltagare från Centerpartiet i denna
            debatt. Jag vill därför avslutningsvis tala lite om forskning
            och högre utbildning, som den andra rundan i utskottet behandlar.
          </note>
          <note>
            Inom den högre utbildningen och högskolan görs också ett antal
            utbildningsinsatser just för att möta hur coronakrisen har påverkat
            arbetsmarknaden. Det är satsningar på fler utbildningsplatser,
            det är korta utbildningar för yrkesverksamma – kopplat till det
            jag just lyfte upp om möjligheten att under tiden man är korttidspermitterad
            utöka sin kompetens – och det är satsningar på livslångt lärande.
          </note>
          <note>
            Det görs även en rad satsningar på det som utskottet ofta diskuterar:
            att säkerställa att fler kan och vill utbilda sig till lärare,
            så att fler elever i grund- och gymnasieskolan ska mötas av behöriga
            och utbildade lärare inom de områden man läser. Det handlar om
            kompletterande pedagogisk utbildning och om vidareutbildning för
            dem som är obehöriga.
          </note>
          <note>
            Fru talman! På torsdag presenteras den forskningspolitiska propositio
            ­ nen. Ända sedan Thorbjörn Fälldin 1982 ledde den borgerliga
            regering som lade fram den första forskningspropositionen har
            regeringar varje mandatperiod levererat en forskningspolitisk
            proposition med inriktningen för kommande år.
          </note>
          <note>
            Jag kommer inte att gå händelserna i förväg vad gäller den kommande
            propositionen. Men utifrån det betänkande och de budgetsatsningar
            som vi i dag diskuterar kan jag konstatera att det nästa år, framför
            allt tidigt i budgetperioden, görs rejäla satsningar på just forskning
            och innovation för att Sverige ska stå bättre rustat och klara
            krisen. Det handlar till exempel om en tillfällig satsning för
            att kompensera för minskade intäkter för lärosäten när privata
            finansiärer på grund av pandemin inte längre har råd att investera
            i forskning och utveckling. Men det handlar även om forskningsinfrastruktur,
            basanslag och innovationssatsningar.
          </note>
          <note>
            De statliga investeringarna i forskning och utveckling är viktiga
            i den forskningsproposition som lämnas i veckan. Men det är också
            viktigt att komma ihåg att två tredjedelar av de investeringar
            som görs i forskning och utveckling är privata investeringar.
            Att säkerställa att företag och andra finansiärer har möjlighet
            och vilja att investera i Sverige är alltså en nyckel. I den budget
            som diskuteras i dag men även andra utgiftsområden finns viktiga
            satsningar på att säkerställa att till exempel expertskatter förbättras
            och FoU-avdrag utvidgas. Det är nycklar för att Sverige ska stärkas
            som kunskapsnation.
          </note>
          <note>
            Fru talman! Budgeten som i dag behandlas bidrar till att fler
            ska få en bra start i förskolan, till att ge fler chansen att
            klara grundskolan, till fler utbildningar som leder till jobb
            och till att företag och människor kan ställa om i den pandemi
            och situation som vi just nu är inne i. Dessutom görs viktiga
            framtidsinvesteringar i forskning och innovation.
          </note>
          <note>
            (forts. § 8)
          </note>
          <note>
            Ajournering
          </note>
          <note>
            Kammaren beslutade kl. 10 . 53 på förslag av tredje vice talmannen
            att ajournera sammanträdet till kl. 11.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 11.00.
          </note>
          <note>
            § 6 Beslut om ärenden som slutdebatterats den 10 december
          </note>
          <note>
            NU2 Utgiftsområde 19 Regional utveckling
          </note>
          <note>
            Kammaren biföll utskottets förslag.
          </note>
          <note>
            TU1 Utgiftsområde 22 Kommunikationer
          </note>
          <note>
            Kammaren biföll utskottets förslag.
          </note>
          <note>
            MJU2 Utgiftsområde 23 Areella näringar, landsbygd och livsmedel
          </note>
          <note>
            Kammaren biföll utskottets förslag.
          </note>
          <note>
            § 7 Beslut om ärenden som slutdebatterats den 14 december
          </note>
          <note>
            UFöU4 Säkerhetspolitisk inriktning – Totalförsvaret 2021 – 2025
          </note>
          <note>
            Punkt 1 (Övergripande säkerhetspolitiska bedömningar)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 3 (V)
          </note>
          <note>
            4. res. 4 (KD)
          </note>
          <note>
            Förberedande votering 1:
          </note>
          <note>
            4 för res. 3
          </note>
          <note>
            3 för res. 4
          </note>
          <note>
            47 avstod
          </note>
          <note>
            295 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 2:
          </note>
          <note>
            11 för res. 1
          </note>
          <note>
            4 för res. 3
          </note>
          <note>
            39 avstod
          </note>
          <note>
            295 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            26 för utskottet
          </note>
          <note>
            11 för res. 1
          </note>
          <note>
            17 avstod
          </note>
          <note>
            295 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 2 L, 3 MP
          </note>
          <note>
            För res. 1: 11 M
          </note>
          <note>
            Avstod: 10 SD, 4 V, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 17 L, 13 MP,
            2 -
          </note>
          <note>
            Punkt 2 (Säkerhetspolitiska samarbeten)
          </note>
          <note>
            1. utskottet
          </note>
          <note>
            2. res. 6 (SD)
          </note>
          <note>
            3. res. 7 (C, L)
          </note>
          <note>
            Förberedande votering:
          </note>
          <note>
            10 för res. 6
          </note>
          <note>
            8 för res. 7
          </note>
          <note>
            37 avstod
          </note>
          <note>
            294 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            19 för utskottet
          </note>
          <note>
            10 för res. 6
          </note>
          <note>
            26 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 3 MP
          </note>
          <note>
            För res. 6: 10 SD
          </note>
          <note>
            Avstod: 11 M, 5 C, 4 V, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 3 (Medlemskap i Nato)
          </note>
          <note>
            1. utskottet
          </note>
          <note>
            2. res. 10 (M, C, KD, L)
          </note>
          <note>
            Votering:
          </note>
          <note>
            33 för utskottet
          </note>
          <note>
            22 för res. 10
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 4 V, 3 MP
          </note>
          <note>
            För res. 10: 11 M, 5 C, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 4 (Natooption)
          </note>
          <note>
            1. utskottet
          </note>
          <note>
            2. res. 11 (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            23 för res. 11
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res. 11: 16 S, 4 V, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 5 (Internationella militära insatser)
          </note>
          <note>
            1. utskottet
          </note>
          <note>
            2. res. 13 (SD)
          </note>
          <note>
            3. res. 14 (C)
          </note>
          <note>
            Förberedande votering:
          </note>
          <note>
            Kammaren antog med acklamation res. 13 som motförslag i huvudvoteringen.
          </note>
          <note>
            Huvudvotering:
          </note>
          <note>
            22 för utskottet
          </note>
          <note>
            10 för res. 13
          </note>
          <note>
            23 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 3 L, 3 MP
          </note>
          <note>
            För res. 13: 10 SD
          </note>
          <note>
            Avstod: 11 M, 5 C, 4 V, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <note>
            FöU4 Totalförsvaret 2021 – 2025
          </note>
          <note>
            Punkt 3 (Central samordning och organisation av totalförsvaret)
          </note>
          <note>
            1. utskottet
          </note>
          <note>
            2. res. 4 (L)
          </note>
          <note>
            Votering:
          </note>
          <note>
            41 för utskottet
          </note>
          <note>
            3 för res. 4
          </note>
          <note>
            11 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 KD, 3 MP
          </note>
          <note>
            För res. 4: 3 L
          </note>
          <note>
            Avstod: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 6 (Civilplikt)
          </note>
          <note>
            1. utskottet
          </note>
          <note>
            2. res. 10 (S, C, L, MP)
          </note>
          <note>
            Votering:
          </note>
          <note>
            28 för utskottet
          </note>
          <note>
            27 för res. 10
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 4 V, 3 KD
          </note>
          <note>
            För res. 10: 16 S, 5 C, 3 L, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 13 (Beredskapslagring)
          </note>
          <note>
            1. utskottet
          </note>
          <note>
            2. res. 20 (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            10 för res. 20
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP
          </note>
          <note>
            För res. 20: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 18 (Förstärkning av det civila försvaret och krisberedskap)
          </note>
          <note>
            1. utskottet
          </note>
          <note>
            2. res. 24 (M, KD)
          </note>
          <note>
            Votering:
          </note>
          <note>
            27 för utskottet
          </note>
          <note>
            14 för res. 24
          </note>
          <note>
            14 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 24: 11 M, 3 KD
          </note>
          <note>
            Avstod: 10 SD, 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 23 (Dimensionering av Försvarsmakten för stöd till samhället)
          </note>
          <note>
            1. utskottet
          </note>
          <note>
            2. res. 34 (V)
          </note>
          <note>
            Votering:
          </note>
          <note>
            37 för utskottet
          </note>
          <note>
            4 för res. 34
          </note>
          <note>
            14 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 3 L, 3 MP
          </note>
          <note>
            För res. 34: 4 V
          </note>
          <note>
            Avstod: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 35 (Framtida ekonomiska förutsättningar)
          </note>
          <note>
            1. utskottet
          </note>
          <note>
            2. res. 52 (M, KD)
          </note>
          <note>
            3. res. 53 (SD)
          </note>
          <note>
            4. res. 54 (L)
          </note>
          <note>
            Förberedande votering 1:
          </note>
          <note>
            10 för res. 53
          </note>
          <note>
            3 för res. 54
          </note>
          <note>
            42 avstod
          </note>
          <note>
            294 frånvarande
          </note>
          <note>
            Kammaren biträdde res. 53.
          </note>
          <note>
            Förberedande votering 2:
          </note>
          <note>
            14 för res. 52
          </note>
          <note>
            9 för res. 53
          </note>
          <note>
            31 avstod
          </note>
          <note>
            295 frånvarande
          </note>
          <note>
            Kammaren biträdde res. 52.
          </note>
          <note>
            Huvudvotering:
          </note>
          <note>
            28 för utskottet
          </note>
          <note>
            14 för res. 52
          </note>
          <note>
            13 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 MP
          </note>
          <note>
            För res. 52: 11 M, 3 KD
          </note>
          <note>
            Avstod: 10 SD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            AU1 Utgiftsområde 13 Jämställdhet och nyanlända invandrares etablering
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            28 för utskottet
          </note>
          <note>
            10 för res.
          </note>
          <note>
            17 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 1 M, 5 C, 3 L, 3 MP
          </note>
          <note>
            För res.: 10 SD
          </note>
          <note>
            Avstod: 10 M, 4 V, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Ann-Charlotte Hammar Johnsson (M) anmälde att hon avsett att
            avstå från att rösta men markerats ha röstat ja.
          </note>
          <note>
            AU6 Subsidiaritetsprövning av kommissionens förslag till direktiv
            om tillräckliga minimilöner i Europeiska unionen
          </note>
          <note>
            Kammaren biföll utskottets förslag.
          </note>
          <note>
            SfU2 Utgiftsområde 11 Ekonomisk trygghet vid ålderdom
          </note>
          <note>
            Kammaren biföll utskottets förslag.
          </note>
          <note>
            SfU3 Utgiftsområde 12 Ekonomisk trygghet för familjer och barn
          </note>
          <note>
            Kammaren biföll utskottets förslag.
          </note>
          <note>
            § 8 (forts. från § 5) Utbildning och universitetsforskning (forts.
            UbU1)
          </note>
          <note type="speaker">
            Anf. 48 ROGER HADDAD (L):
          </note>
          <note>
            Herr ålderspresident! Liberalerna sätter skolan och utbildningen
            först, och jag vill börja med att yrka bifall till utbildningsutskottets
            förslag. Det handlar i huvudsak om vilka statliga anslag vi nästa
            år vill ge förskola, grundskola, gymnasium, yrkeshögskola samt
            högre utbildning och forskning.
          </note>
          <note>
            Jag har haft förmånen att gå i en bra skola med lugn, studiero
            och respekt för lärare samt en rektor som alltid var närvarande.
            På den tiden – det var ett antal år sedan – hade man respekt för
            lärarna och rektorerna. Även föräldrar hade faktiskt respekt för
            skolan, för lärarna och för rektorerna. Jag har lyssnat noga på
            de tidigare talarna, herr ålderspresident, och tyvärr kan jag
            konstatera att man missar eller riskerar att missa grundproblemet
            i svensk skola, nämligen kvaliteten i undervisningen och den allt
            större andelen obehöriga lärare. Det bidrar tyvärr till den pedagogiska
            segregation som har varit ett problem i åtminstone tio år.
          </note>
          <note>
            Många av de anslag eller ekonomiska förslag som finns i detta
            budgetbetänkande är ytterligare ett sätt för staten att gå in
            i ett system som vi menar inte fungerar fullt ut. Det handlar
            om att lappa och laga och sy till ytterligare en tygbit på lapptäcket.
            Det är ingen hemlighet att vi i Liberalerna var emot kommunaliseringen
            av skolväsendet. Det har lett till orealistiska och oacceptabla
            kvalitetsskillnader. Det har lett till skillnader i ambition och
            i satsningar, och det har lett till att det inte är lika villkor
            på lokal nivå. Det kan skilja sig inte bara mellan och inom kommuner
            utan till och med inom skolor.
          </note>
          <note>
            Det finns inget viktigare, herr ålderspresident, än att alla
            elever oavsett vilken skola de går på – oavsett om det är en fristående
            eller kommunal skola och oavsett vilken kommun de bor i – möter
            de allra bäst utbildade och mest erfarna pedagogerna. Forskningsrapport
            efter forskningsrapport sedan åtminstone 2007 bekräftar detta.
            Jag har tagit del av bland annat en doktorsavhandling från Uppsala
            universitet, och 2015 gjordes en studie vid Malmö universitet
            som tittade på hur lärarbehörigheten påverkar resultaten. Det
            har alltså kommit flera rapporter.
          </note>
          <note>
            Vi kan ha synpunkter på underlaget i Pisamätningen, men i den
            senaste slås det ändå fast att det inte spelar någon roll hur
            mycket pengar vi skickar in i utbildningssystemet. Det har heller
            ingen direkt effekt hur personaltätheten ser ut på en skola, utan
            det är lärartätheten samt lärarnas kvalitet, utbildning, behörighet
            och ämnesbehörighet som spelar roll. Det finns ingen viktigare
            faktor. Jag vet att några vill vrida fokus mot någonting an ­
            nat i skoldebatten, men även ni vet att den absolut viktigaste
            faktor som vi kan påverka för att höja undervisningskvaliteten
            och höja kvaliteten i skolan är lärarnas insatser i klassrummet.
          </note>
          <note>
            Det är därför vi är engagerade i att ha en bra lärarutbildning.
            Det är därför vi bokstavligen tjatar om att kvaliteten måste ökas,
            herr ålderspresident. Antagningskraven måste skärpas, och genomströmningen
            måste öka. Fler måste examineras från lärarutbildningen, och de
            bästa studenter ­ na måste lockas till läraryrket. Men lärarutbildningen
            kan inte ensam lösa lärarbristen. Det finns just nu inget mer
            akut problem i svensk skola än kvaliteten på undervisningen, vilken
            är kopplad till – och , skulle jag vilja säga , direkt påverka
            d av – lärarbristen. Det skulle behöva rekryteras 45 000 lärare
            inom förskola, grundskola och gymnasieskola de närmaste tio tolv
            åren.
          </note>
          <note>
            Vårt huvudproblem, om jag får lyfta upp det här, är förskolan
            och grundskolan. Även i förskolan, som vi under många år har lyft
            upp som en stark förebild också internationellt, börjar vi nu
            se skillnader i kvalitet. Även tillgången till utbildad personal
            skiljer sig markant beroende på i vilken stadsdel eller kommun
            jag råkar ha mina barn i förskoleverksamhet. Några av oss är småbarnsföräldrar,
            och vi följer denna oerhört viktiga verksamhet varje dag när vi
            lämnar och hämtar våra barn i förskolan. Vi vet hur viktigt det
            är med det pedagogiska, med bemötandet och med att man har ett
            pedagogiskt ledarskap i barngrupperna – med utbildade för ­ skollärare.
          </note>
          <note>
            Här ser vi att siffran är 40 procent – 60 procent av dem som
            arbetar inom förskolan i dag har inte någon förskollärarutbildning.
            Andelen barn ­ skötare är också relativt hög, och Lotta Edholm
            presenterade nyligen en utredning där hon tittat på kvaliteten
            i barn- och fritidsprogrammet och barnskötarutbildningen. Hon
            konstaterade det bekymmersamma att det finns en grupp personal
            inom förskolan som inte har någon relevant pedagogisk utbildning
            över huvud taget. Det måste angripas. Därför måste vi få till
            fortbildning, och därför måste vi få till det språklyft i förskolan
            som Liberalerna har arbetat aktivt för i den här budgeten. Vi
            måste lyfta språknivån, och vi måste lyfta barnens ordförråd.
            Vi måste öka deltagandet i förskolan, inte minst i de utsatta
            områdena.
          </note>
          <note>
            Det är också därför vi även i grundskolan och skolpolitiken generellt
            fokuserar på de utsatta och särskilt utsatta områdena. Det är
            nämligen där vi har skolenheter med decennier av låga resultat.
            Det är där vi har lärar ­ flykt och rektorsbyten samt elever som
            inte får möta de utbildade, bra lära ­ re de egentligen ska möta.
            Det är här den pedagogiska segregationen slår med full kraft –
            förutsättningarna, jämlikheten och villkoren är inte desam ­ ma
            för den som råkar gå på en viss skola som råkar ligga i en viss
            stadsdel.
          </note>
          <note>
            Det är detta som engagerar oss liberaler, och det måste vara
            ett fokus även för svensk utbildningspolitik att lyfta alla skolor
            och inte bara fokusera på de 15 procent av eleverna som går i
            de fristående skolorna. Vi ska fokusera på 100 procent av skolenheterna,
            och vi ska fokusera på de kommunala verksamheter som underpresterar
            och har underpresterat under många år.
          </note>
          <note>
            Vi måste lyfta upp forskning kring framgångsrika skolor, där
            det viktigaste är att man har en gemensam bild och inriktning.
            Det viktigaste är att man har ett fokus på kunskap och elevernas
            förutsättningar och att de får rätt stöd. Det andra är att man
            har tillgång till utbildade, ämnesbehöriga och behöriga lärare.
            Jag hör fortfarande i utbildningsdebatten att man vill göra det
            lite enklare att bli lärare. Man vill skapa ännu en omväg för
            människor att komma in på lärarutbildningen eller få ut en lärarlegitimation,
            och man säger att det inte gör så mycket att skolor anställer
            obehöriga lärare. Men det har direkt effekt på resultaten och
            på kvaliteten, herr ålderspresident.
          </note>
          <note>
            Liberalerna kommer att fortsätta lyfta upp skolan och utbildningsväsendet,
            och inte bara genom den extra skolmiljarden och språklyftet. Vi
            kommer att fortsätta jobba för att staten ska överta huvudmannaskapet,
            för det kommer på allvar att öka likvärdigheten, kvaliteten och
            villkoren i hela landet.
          </note>
          <note type="speaker">
            Anf. 49 MARIE-LOUISE HÄNEL SANDSTRÖM (M):
          </note>
          <note>
            Herr ålderspresident! Det har varit en omfattande och intressant
            debatt hittills. Utbildning följer en egentligen i stort sett
            genom hela livet och väcker många diskussioner. Alla har synpunkter
            på hur utbildningen ska utföras. Att vi inte alltid är överens
            har framkommit här under debatten.
          </note>
          <note>
            Eftersom vi inte alltid är överens vill jag inleda med att Moderaterna
            avstår från ställningstagande när det gäller beslutet om statens
            budget inom utgiftsområde 16. Vi redovisar i stället vårt ställningstagande
            i vårt särskilda yttrande.
          </note>
          <note>
            Herr ålderspresident! Jag går nu vidare till utbildning och universitetsforskning.
            Det är områden som alltid är aktuella, egentligen i vilken verksamhet
            som helst. Just nu kan man väl säga att det är medicinsk forskning
            och vaccinforskning som är högaktuellt.
          </note>
          <note>
            Herr ålderspresident! Själv har jag haft förmånen att studera
            både på högskola och på universitet – en möjlighet jag önskar
            att fler ska få, oavsett bakgrund. För att nå detta är det förstås
            viktigt med ett bra skolsystem. Som min kollega Kristina Axén
            Olin tidigare i debatten förtjänstfullt redogjort för är det väldigt
            viktigt att skolan fungerar, från förskola till grundskola och
            gymnasium, så att man kan nå till högskola och universitet.
          </note>
          <note>
            Jag har besökt flera högskolor och universitet och tänker fortsätta
            med det när pandemin tillåter. Flera lärosäten samarbetar, och
            många har olika inriktningar. Detta är någonting som vi moderater
            vill uppmuntra ännu mer.
          </note>
          <note>
            Vi ser även att de så kallade holdingbolagen, som har funnits
            under snart 30 år, fortsätter att utvecklas och förbättras, detta
            för att forskning och utveckling från lärosätena ska nå ut till
            samhället och näringslivet. Vi debatterade detta för två veckor
            sedan, när Riksrevisionen i en rapport hade kommit med svidande
            kritik mot regeringen för bristande styrning och förvaltning.
          </note>
          <note>
            Herr ålderspresident! Vi moderater har under flera år drivit
            att digitaliseringen måste öka inom utbildningsområdet. Detta
            tycker vi inte att regeringen har prioriterat tillräckligt mycket.
            Sedan i våras har det dock varit skarpt läge såväl på gymnasiet
            som inom högskola och universitet. Det har satt stor press både
            på föreläsare och på elever och studenter, och naturligtvis också
            på att den tekniska utrustningen ska fungera. Det har varit väldigt
            skiftande kvalitet på undervisningen, och det kan bara bli bättre.
            Många ställer krav på att det måste kunna fungera eftersom detta
            nog kan hålla på ytterligare en period. Studenterna saknar förstås
            sina kurskam ­ rater, kanske också sina föreläsare och inte minst
            de aktiviteter som brukar förknippas med högre studier. Det har
            varit en prövning för många under våren och hösten, och troligtvis
            fortsätter den även nästa år. Det är alltså mycket som behöver
            göras på området.
          </note>
          <note>
            Moderaterna vill ändå fortsätta att utveckla distansstudier.
            Det är någonting som används mycket utomlands, till exempel, och
            vi vill kunna använda det ännu mer. Naturligtvis vill vi dock
            också kunna ha fysiska föreläsningar igen.
          </note>
          <note>
            Som tidigare nämnts råder det stor brist på förskollärare och
            lärare. I förhållande till regeringens förslag vill se vi en höjning
            av anslaget Särskilda utgifter inom universitet och högskolor
            med 45 miljoner kronor. Höjningen avser satsningar på att utöka
            karriärtjänstreformen till att också inbegripa förskollärare,
            fler vägar in både till förskolläraryrket och till läraryrket
            genom en kompletterande pedagogisk utbildning samt en satsning
            på ytterligare vägar till dessa yrken.
          </note>
          <note>
            Vi föreslår en satsning på Teach for Sweden. Här finns det flera
            goda exempel på personer som till exempel är civilingenjörer och
            utbildar sig inom pedagogik, och även får praktik under utbildningen,
            för att sedan kunna undervisa i naturorienterande ämnen i utanförskapsområden.
            Många goda exempel har setts här, och det vill vi prioritera.
          </note>
          <note>
            Herr ålderspresident! Vi vill även satsa 20 miljoner kronor för
            att stärka möjligheten för studenter som inte valt lärarutbildningen
            från början att ändå komma in i läraryrket. Vi vill också se till
            att man kommer tillbaka till läraryrket. Tyvärr är det väldigt
            många lärare som har lämnat yrket, som kanske älskat yrket men
            sett att det inte har fungerat. Vi hoppas kunna få tillbaka dessa
            till läraryrket.
          </note>
          <note>
            Vi måste också ha skickliga rektorer till skolorna, framför allt
            skolor med särskilda utmaningar. Vi vill göra en särskild satsning
            på kompetensutveckling för att dessa rektorer ska fungera på de
            här skolorna och framför allt stanna kvar under en längre tid.
            Ett stort bekymmer är att rektorer stannar väldigt kort tid på
            sina arbetsplatser. Detta vill vi prioritera så att de stannar
            kvar och får en bättre arbetsmiljö.
          </note>
          <note>
            Herr ålderspresident! Sverige är ett litet land men ett stort
            land när det gäller forskning och innovation. Moderaterna ser
            med oro på att regering ­ en inte satsar tillräckligt på kvalitet
            och excellens inom forskningen. Vi riskerar att bli omkörda både
            nationellt och internationellt, både från EU och från övriga världen.
          </note>
          <note>
            Vi var några parlamentariker som i går var med i en panel där
            vi diskuterade forskning i Sverige men även i ett internationellt
            perspektiv. Huvudbudskapet var att forskningen ska vara reproducerbar
            och transparent. Detta är någonting som vi ställer oss bakom från
            Moderaternas sida.
          </note>
          <note>
            Herr ålderspresident! En väldigt lyckosam medicinsk forskning
            är just vaccinforskningen, som jag talade om inledningsvis. Den
            har gjort stora framsteg på kort tid, som alla vet. Nu går den
            kanske inte riktigt så fort som man kan tro, utan den grundar
            sig på många års grundforskning, kanske upp till 20 år av virusforskning.
            Man har också samarbetat för att kunna nå målen så här snabbt.
            Det är förstås fantastiskt att man på kort tid kan nå sådana här
            stora resultat och framgångar.
          </note>
          <note>
            Moderaterna tycker att det är väldigt viktigt med virusforskning,
            inte bara om covid-19 utan även om andra virusformer, och vill
            gärna ha ett nationellt virusforskningscentrum.
          </note>
          <note>
            Herr ålderspresident! Vi hade hoppats att den forskningspolitiska
            propositionen nu hade varit presenterad. Det har vi inte riktigt,
            men nästan – vi får vänta i ytterligare några dagar. Jag vet dock
            att högskoleminister Matilda Ernkrans är här som sista talare,
            så jag hoppas att vi kommer att få lite mer information om propositionen
            än den som redan har läckt ut.
          </note>
          <note>
            Vi kommer förstås att återkomma med fler förtydliganden av vad
            Moderaterna tycker om forskningspolitiken. Man kan bli lite otålig
            när man inte få höra det redan nu, men vi väntar på att Matilda
            Ernkrans ska presentera propositionen. Vi kommer att återkomma
            med många fler förslag och synpunkter på hur Sverige kan utveckla
            sin forskningspolitik.
          </note>
          <note>
            Herr ålderspresident! Som jag nämnde inledningsvis avstår Moderaterna
            från ställningstagande när det gäller beslutet om statens budget.
            Vi har nu redovisat vårt särskilda yttrande, en redovisning som
            min kollega Kristina Axén Olin inledde och som jag själv har fortsatt.
          </note>
          <note>
            (Applåder)
          </note>
          <note type="speaker">
            Anf. 50 ROBERT STENKVIST (SD):
          </note>
          <note>
            Herr ålderspresident! Jag börjar med att yrka bifall till vår
            reservation i betänkandet, vilket även Patrick Reslow har gjort.
          </note>
          <note>
            ”Aldrig förr i mänsklighetens historia har så många skrivit så
            mycket med så lite att säga så få” – Alvesson och Paulsen, 2017.
          </note>
          <note>
            Förra gången jag stod här i en debatt om detta ämne tog jag upp
            frågan om samhällsrelevans för forskningen. Efter det har samhällsdebattörer
            i böcker och tidningsartiklar tagit upp samma sak, bland andra
            Hanne Kjöller i sin bok Kris i forskningsfrågan . Det vore självklart
            hybris om jag trodde att jag var först med att uppmärksamma problemet,
            men det stärker min uppfattning att fler tar upp exakt samma problematik.
          </note>
          <note>
            Det finns också många inom akademin som håller med om problemet
            – och självfallet sådana som försvarar rådande system; det finns
            det alltid. Faktum är dock att andra nationer har gått om oss
            forskningsmässigt och att vi inte får ut det vi borde, taget i
            beaktande de pengar vi faktiskt lägger på forskningen.
          </note>
          <note>
            Forskningen ska vara fri, men till exempel beslutar ju råden
            vilka ansökningar som ska bifallas och ges anslag. Alla ansökningar
            beviljas inte anslag, oavsett vem som tar besluten. Friare än
            så har forskningen aldrig varit och kommer heller aldrig att bli.
            Råden, lärosätena och de som beslutar vilka projekt som ska få
            anslag måste, menar vi, ta större hänsyn till samhällsrelevans
            än vad som är fallet i dag. Vi menar att det måste forskas på
            de utmaningar vårt samhälle står inför i dag.
          </note>
          <note>
            När jag senast i går skummade igenom Vetenskapsrådets utlysningar
            för i år var min bedömning att samhällsrelevansen faktiskt har
            ökat något, det ska sägas. Men angelägna ämnen som uppenbart inte
            prioriteras av Vetenskapsrådet är utanförskap, gäng- och klankriminalitet
            och vägar ut ur kriminalitet, bara för att nämna några exempel.
          </note>
          <note>
            Det finns massvis med angelägna områden i vitt skilda discipliner.
            Hur påverkar teknikstrulet med våra datorer människors blodtryck
            och välbefinnande? Det skulle jag vilja veta.
          </note>
          <note>
            Forskningen ska ju någonstans tjäna samhället, även om man aldrig
            i förväg kan veta vad som blir samhällsomvälvande forskning. Det
            finns gott om exempel där någon fått fram forskningsresultat av
            en slump som med tiden blivit oerhört betydelsefulla för samhället
            och mänskligheten.
          </note>
          <note>
            Det hindrar dock inte att det måste finnas några gränser och
            någon styrning av forskningen. Det kan till exempel finnas en
            vits med att återigen forska på ett område där forskningsfrågan
            är besvarad. Men det är inte rimligt att kasta ut ett antal miljoner
            på saker som redan är genomforskade flera gånger om.
          </note>
          <note>
            Arpi och Wyndhamn kom också ut med en bok under året där de tog
            upp det som jag har tjatat lite om här i talarstolen ett antal
            gånger, alltså detta med genusvansinnet inom akademin.
          </note>
          <note>
            Låt mig ta upp en fråga som de inte behandlar i sin bok men som
            jag tycker förtjänar att diskuteras. Den form av genustänk som
            verkar förekomma på de flesta av våra högskolor och som representeras
            av Nationella sekretariatet för genusforskning är en direkt postmodernistisk
            teori. Postmodernismen och dess förgreningar i till exempel genusvetenskapen
            förnekar de vetenskapliga principer som hela vårt högskoleväsen
            bygger på, inklusive högskolelagen.
          </note>
          <note>
            Till exempel förnekas kategorier, vilket redan där gör den mesta
            vetenskapen omöjlig att bedriva. Man anser att språket är ett
            instrument för makt i sin helhet, och man anser att vetenskap
            egentligen inte är något annat än förtryck som praktiseras av
            dem med makt mot dem som inte besitter någon makt. Om vi följde
            de här principerna skulle vi lika gärna kunna lägga ned hela vårt
            högskoleväsen.
          </note>
          <note>
            Den genusvetenskap som genomsyrat och på vissa håll påtvingats
            läro ­ säten och kurser är en direkt utlöpare av den senare postmodernismen
            , som är direkt vetenskapsfientlig. Alla teorier ska självklart
            ges utrymme och diskuteras inom högskolan, men ska sådana ideologier
            få styra verksam ­ heten i vår högskolevärld? Vi menar att det
            är direkt absurt.
          </note>
          <note>
            Med det sagt ska självklart alla ha samma förutsättningar och
            möjligheter: män och kvinnor, olika socioekonomiska bakgrunder
            – det ska inte spela någon roll. Saker som hudfärg eller härkomst
            ska självklart inte heller spela någon roll. Det här är ju självklara,
            grundläggande liberala värderingar som vi alla står bakom, gissar
            jag.
          </note>
          <note>
            Herr ålderspresident! Slutligen vill tala lite kort om våra främsta
            satsningar på budgetområdet.
          </note>
          <note>
            Vi vill satsa extra på kärnenergiforskning, för vi är övertygade
            om att kärnenergin kommer att behövas i framtiden om vi ska kunna
            fasa ut fossila energikällor. Ska vi köra Teslabilar i framtiden
            måste vi faktiskt hämta krämen någonstans ifrån. Redan nu börjar
            vårt elnät bli svajigt och instabilt på grund av att vindkraftverken
            producerar el med sämre kvalitet.
          </note>
          <note>
            Vi har ett nationellt energisystem som är sammankopplat med omvärlden,
            men för att få säkerhet och stabilitet i systemet under årets
            alla dagar måste vi ha tillräckligt med rotationsenergi, som det
            kallas. Det ger inte vindkraften tyvärr.
          </note>
          <note>
            Vi vill satsa extra mycket på rymdverksamheten då vi tror att
            det främjar hela den svenska högteknologiska sektorn. Det ger
            dessutom en massa spinoff-effekter. Vi vill också gärna se att
            Sverige ligger i framkant när det gäller rymden, taget i beaktande
            de begränsade resurser som vi ändå har. Vi kan inte riktigt mäta
            oss med Ryssland och USA. Det tror jag att alla förstår.
          </note>
          <note>
            Som allmän inriktning är vi övertygade om att högskoleväsendet
            måste inrikta sig mer på kvalitet än enbart på kvantitet, vilket
            är fallet i dag. Allt kan inte bara handla om hur många högskoleplatser
            vi har, utan det måste också handla om vad studenterna lär sig
            och att de kan göra något meningsfullt med sin utbildning.
          </note>
          <note>
            Vi avskaffar produktivitetsavdraget i vår budget med föresatsen
            att dessa pengar inte ska gå till fler platser utan till att höja
            kvaliteten på utbildningarna genom till exempel mer lärarledd
            undervisningstid.
          </note>
          <note>
            Dessutom höjer vi det allmänna basanslaget efter samma principer:
            mer kvalitet, inte mer kvantitet, inom högskolan.
          </note>
          <note>
            (Applåder)
          </note>
          <note type="speaker">
            Anf. 51 FREDRIK CHRISTENSSON (C) replik:
          </note>
          <note>
            Herr ålderspresident! Det är alltid intressant att höra Robert
            Stenkvists anföranden. Jag har haft förmånen att läsa den budget
            som Sverigedemokraterna har presenterat till riksdagen. Den väcker
            några frågor hos mig, och jag är nyfiken på att höra hur Sverigedemokraterna
            resonerar.
          </note>
          <note>
            För det första tycker jag och Centerpartiet att den fria, nyfikenhetsdrivna
            forskningen och forskningsintensiteten är viktig. Men Sverigedemokraterna
            föreslår i sin budget minskade anslag till Vetenskapsrådet på
            100 miljoner. Hur förklarar Sverigedemokraterna detta?
          </note>
          <note>
            För det andra: När man presenterar en budget för Sveriges riksdag
            är den ens målsättning och vision för vad man själv skulle ha
            gjort om man hade förutsättningar att få en majoritet för den.
            Jag konstaterar att det väcker en del frågor när jag läser budgeten,
            kopplade till den reservation som Sverigedemokraterna också har
            lagt. Där skriver man att för minskade kostnader för administration
            föreslås en sammanslagning av Malmö universitet och Lunds universitet
            samt av Mälardalens högskola och Södertörns högskola. Detta ger
            en besparing på 55 miljoner respektive 95 miljoner redan nästa
            år.
          </note>
          <note>
            Hur ser Robert Stenkvist på möjligheten att genomföra en sådan
            här sammanslagning på väldigt kort tid, som det faktiskt är? Och
            vad ser han för risker med hur besparingarna kan påverka verksamheterna?
          </note>
          <note type="speaker">
            Anf. 52 ROBERT STENKVIST (SD) replik:
          </note>
          <note>
            Herr ålderspresident! Vi har dragit bort 100 miljoner från Vetenskapsrådet
            för att göra forskningen ännu friare och ger de pengarna, och
            mer därtill, till högskolorna och universiteten. Vi anser att
            forskningen då blir ännu friare.
          </note>
          <note>
            Bakgrunden är lite det som jag tog upp i mitt anförande om att
            vi anser att man inom hum-sam-området nog kan skära ned på de
            anslag som Vetenskapsrådet ger. Mitt anförande handlade just om
            att det är många områden som är genomforskade och att anslag kanske
            också ges till forskning där absolut ingen kommer att läsa den
            färdiga forskningsrapporten.
          </note>
          <note>
            Mycket av den kritik som Hanne Kjöller tar upp i sin bok riktas
            mot Vetenskapsrådet och hum-sam-området. Men det är inga pengar
            som försvinner från forskningen – absolut inte, inte en krona!
          </note>
          <note>
            De får lite mindre pengar att röra sig med, och de pengarna är
            i princip två stora anslag om jag räknar rätt när jag tittar på
            det här.
          </note>
          <note>
            När det gäller sammanslagningen har det varit vår politik länge
            att vi vill att små lärosäten ska samarbeta administrativt med
            större lärosäten för att spara in på administrativa kostnader.
            Nej, det går inte att genomföra det här på ett år, men RUT, riksdagens
            utredningstjänst har tittat noggrant på det här, och vi har tagit
            fram pengar. Jag har inte det här i minnet – det skulle jag ha
            haft – men vi har estimerat hur mycket vi skulle kunna spara bara
            på den administrativa personalen. Det är en försiktig neddragning.
            Man skulle säkert kunna göra ännu större administrativa vinster,
            men vi har gått försiktigt fram. Det är klart att det tar längre
            tid än ett år att genomföra det här. Så är det absolut.
          </note>
          <note type="speaker">
            Anf. 53 FREDRIK CHRISTENSSON (C) replik:
          </note>
          <note>
            Herr ålderspresident! Tack för svaret, Robert Stenkvist!
          </note>
          <note>
            Jag tycker att det sista som Robert Stenkvist säger är anmärkningsvärt.
            Han säger att det inte går att genomföra på ett år, men ändå finns
            det med i Sverigedemokraternas budget att de här neddragningarna
            ska ske för att uppnå det som Sverigedemokraterna har som mål.
          </note>
          <note>
            Vi delar inte uppfattning i sak, men jag håller med om att samverkan
            mellan lärosäten absolut kan bli bättre.
          </note>
          <note>
            När man presenterar ett sådant h är förslag för Sveriges riksdag
            med så pass kraftiga besparingar och ett förslag på sammanslagningar
            förväntar jag mig av Sverigedemokraterna att det också går att
            genomföra under det budgetår som man föreslår att besparingen
            ska göras för att finansiera andra åtgärder som Sverigedemokraterna
            lyfter fram.
          </note>
          <note>
            När det gäller Vetenskapsrådet har vi, som jag sa inledningsvis,
            uppenbarligen skilda uppfattningar. Jag tycker att den fria forskningen
            från Vetenskapsrådet och forskningsintensiteten är en viktig nyckel
            för att stärka forskningskvaliteten i Sverige och därmed driva
            på utvecklingen.
          </note>
          <note>
            Det är dock inte i motsats till att satsa på ökade basanslag
            till lärosätena som är en viktig del i forskningssystemet. Det
            är också en del i den budget som vi i dag debatterar.
          </note>
          <note type="speaker">
            Anf. 54 ROBERT STENKVIST (SD) replik:
          </note>
          <note>
            Herr ålderspresident! En sammanslagning skulle naturligtvis ta
            tid, och det är självklart möjligt att man inte kan göra fulla
            besparingar första året. Men vi har låtit RUT utreda det här och
            har noggrant och väldigt försiktigt beräknat det för att vara
            seriösa. Man skulle kunna spara mycket administrativ personal
            på en sammanslagning. Och varför inte lägga de pengarna i förlängningen
            på undervisning och forskning?
          </note>
          <note>
            Det finns inget egenvärde i att ett jättestort universitet som
            Lund ligger några mil bort från ett universitet i Malmö. Varför
            kan de inte samarbeta administrativt? Jag tror att det är tre
            eller fyra mil mellan städerna, men det vet Patrick Reslow, som
            är skåning, bättre än jag. Alltså, det här är resursslöseri.
          </note>
          <note>
            Om Centern kan göra bättre beräkningar, gör det då! Då kanske
            vi kan lägga fram förslag om sammanslagningar, så kan vi lägga
            pengarna på bättre saker än ren administration.
          </note>
          <note>
            Just det här med kvaliteten var anledningen till att vi drog
            bort 100 miljoner från Vetenskapsrådet, på hum-sam-området, märk
            väl. Vi tycker att forskningen på andra områden har jättebra kvalitet.
            Men här brister det, och vi har sett det år efter år. Jag brukar
            skumma igenom Vetenskapsrådets utlysningar varje år. De brister
            i kvalitet. Jag tror att kvaliteten höjs om vi för över de här
            pengarna till enskilda lärosäten i stället. Och då blir forskningen
            faktiskt ännu friare.
          </note>
          <note type="speaker">
            Anf. 55 GUNILLA SVANTORP (S) replik:
          </note>
          <note>
            Herr ålderspresident! Jag kunde inte låta bli att begära replik,
            ledamot Robert Stenkvist. Jag hade absolut inte tänkt göra det,
            men det går ju inte att låta detta få stå oemotsagt.
          </note>
          <note>
            All forskning ska vara fri så länge den inte heter genusforskning.
            Då får den definitivt inte vara fri, för då är det någonting fel
            på den och leder inte någonstans.
          </note>
          <note>
            Alla vi som någon gång sysslat med genusforskning – själv sitter
            jag till exempel i styrelsen för Centrum för genusforskning vid
            Karlstads universitet – vet hur oerhört viktig den forskningen
            är just när det handlar om maktstrukturer och att man oavsett
            kön, sexuell läggning och andra faktorer ska ha samma rättigheter
            i samhället som alla andra. Om jag skulle lyfta fram någon forskning
            är det den som är absolut viktigast. Den vill Robert Stenkvist
            och Sverigedemokraterna bara ta bort helt och hållet.
          </note>
          <note>
            Vid Centrum för genusforskning i Karlstad har vi ett stort projekt
            som heter Genusakademin. Där kan företagare, väldigt många små
            bolag, delta och titta på hur de tillsammans kan utmana normer
            , vilket gör att deras tillväxt ökar. Dessutom har Genusakademin
            fått pengar från EU:s regionala utvecklingsfond, ganska mycket
            pengar. Tycker inte Robert Stenkvist och Sverigedemokraterna att
            sådan forskning som utvecklar företagen i Sverige är viktig?
          </note>
          <note type="speaker">
            Anf. 56 ROBERT STENKVIST (SD) replik:
          </note>
          <note>
            Herr ålderspresident! Som jag sagt förut flera gånger här i talarstolen
            vill och kan vi inte förbjuda någon genusforskning. Däremot ska
            reger ­ ingen inte beordra genusforskning genom regleringsbrev
            och annat.
          </note>
          <note>
            Vi som riksdag och styrande kan inte förbjuda någon forskning
            över huvud taget. Men vi kräver att högskolelagen följs. Där står
            det att all forskning ska bygga på vetenskaplig grund och beprövad
            erfarenhet. Jag skulle vilja lägga till sunt förnuft, för det
            saknas ibland.
          </note>
          <note>
            Om forskningen inte bygger på vetenskaplig grund och beprövad
            erfarenhet bryter det faktiskt mot högskolelagen. Då kan ju de
            partier som vill försöka att förändra högskolelagen. Jag tror
            inte att det är en framgångsfaktor.
          </note>
          <note>
            Vi är inte emot all genusforskning. Låt mig säga klart och tydligt
            att det finns jättebra och viktig genusforskning, som dessutom
            bygger på vetenskapliga grunder.
          </note>
          <note>
            Man vill inte upprepa allt man har sagt förut varje gång man
            går upp i talarstolen. Men det jag kritiserar är den postmodernistiska
            inriktningen på genusvetenskapen. Som jag sa i talarstolen bryter
            det mot hela det grundläggande vetenskapliga tänket.
          </note>
          <note>
            Jag har nu suttit ett par veckor och läst litteratur, och jag
            bara häpnar över alla märkliga idéer. De hör inte hemma i svensk
            högskola och strider mot det ni har formulerat i högskolelagen.
            Det är helt vansinnigt!
          </note>
          <note>
            Däremot är vi för vettig genusforskning, självklart.
          </note>
          <note type="speaker">
            Anf. 57 GUNILLA SVANTORP (S) replik:
          </note>
          <note>
            Herr ålderspresident! Det är inte jag utan ledamoten Robert Stenkvist
            som står och säger att genusforskningen inte bygger på vetenskapliga
            grunder. Jag tycker faktiskt att det är ganska upprörande.
          </note>
          <note>
            Jag skulle vilja att Robert Stenkvist utvecklar det som han sa
            i tidigare replikskifte om att man minskar anslaget till Vetenskapsrådet
            på grund av brister i kvaliteten när det handlar om hum-sam. Det
            är någonting som i alla fall ingen av oss andra har sett, så jag
            skulle vilja att ledamoten utvecklar det.
          </note>
          <note type="speaker">
            Anf. 58 ROBERT STENKVIST (SD) replik:
          </note>
          <note>
            Herr ålderspresident! Min uppfattning är att det kan bero på
            att det knappt är några utanför akademin som läser utlysningarna,
            och då är det ju ingen som ser någonting.
          </note>
          <note>
            Jag håller inte med om allting som Hanne Kjöller skrivit i sin
            bok. Det finns en hel del som jag inte håller med om, men jag
            gör det om just det hon skrev om att man bedriver forskning i
            frågor där forskningsfrågan redan har besvarats gång på gång.
            Varför fortsätter man att ge anslag till detta? Jag förstår inte
            det.
          </note>
          <note>
            Dessutom tycker jag att man måste kunna titta på forskningen
            utifrån. De inom akademin vill att bara de själva ska bedöma varandra
            – det är ju en sådan kultur. Men här är det ju skattepengar som
            det är fråga om. Vi måste också kunna titta på forskningen utifrån.
            Man ser att det finns jättemånga märkliga forskningsrubriker och
            områden när man kollar igenom listan över utlysningar.
          </note>
          <note>
            Vi måste kunna göra omprioriteringar för att höja kvaliteten
            på forskningen. Det är ju lite vårt jobb. Vi ska titta på forskningen,
            på anslag och vad som sker och göra bedömningar, i den mån vi
            kan. Mycket av detta kan bara bedömas inom akademin, men då är
            det vår uppgift att skapa självreglerande och självkontrollerande
            system, så att vi inte kastar ut en massa miljarder på forskning
            som inte leder någonstans och aldrig kommer att leda någonstans.
            Med detta sagt är det svårt att veta exakt vilken forskning som
            kommer att slå igenom.
          </note>
          <note>
            Vår uppgift är också att försöka höja kvaliteten på forskningen.
          </note>
          <note type="speaker">
            Anf. 59 ILONA SZATMARI WALDAU (V):
          </note>
          <note>
            Herr ålderspresident! En stor del av budgeten för forskning ska
            vi fördela och debattera med anledning av den forskningspolitiska
            propositio ­ nen. Den skulle enligt planen ha presenterats i november
            men kommer nu i stället i slutet av den här veckan – lite grann
            som en julklapp till oss ledamöter så att vi inte ska vara sysslolösa
            under jul- och nyårshelgen, nu när vi inte kan umgås med nära
            och kära. Tack!
          </note>
          <note>
            Vänsterpartiet hade i stort sett samma förslag till anslag för
            forskning ­ en som regeringen och avser att förtydliga forskningspolitiken
            och hur anslagen ska fördelas i vår följdmotion med anledning
            av propositionen. En skillnad som vi redan nu vill tydliggöra
            är vikten av forskningsmedel till forskning utan djurförsök.
          </note>
          <note>
            Jordbruksverket driver sedan 2014 ett 3R-center, ett center som
            hade finansiering fram till i år. Begreppet 3R står för replace,
            det vill säga ersätta, reduce, det vill säga begränsa, och refine,
            det vill säga förfina, och innebär att djurförsök ska ersättas
            eller begränsas. Nu finns det en majoritet i riksdagen för att
            3R-centret ska fortsätta verka; Vänsterpartiet hade dock i sitt
            budgetförslag med en utökning. 3R-centrets roll är bland annat
            att vara en samlande arena för kunskap och samarbete om 3R-frågor
            både i Sverige och inom EU. Centret bidrar till att sprida kunskap
            om hur man kan forska utan djurförsök eller minimera djurens lidande.
            Men ska man kunna sprida kunskap måste ju kunskapen finnas där,
            och den behöver öka.
          </note>
          <note>
            Från Vänsterpartiets sida menar vi därför att det behövs mer
            forskning om hur man ska kunna forska utan djurförsök. Vi föreslog
            därför i vår budgetmotion en fördubbling av anslaget till Vetenskapsrådet
            för att finansiera forskning och utveckling av alternativa metoder
            till djurförsök, något som verkligen behövs.
          </note>
          <note>
            Herr ålderspresident! I höst ökade antalet platser på universitet
            och högskolor kraftigt. Tyvärr har också avhoppen från utbildningarna
            ökat kraftigt denna höst. Flera lärosäten har rapporterat om att
            antalet avhopp är betydligt större än vad som motsvaras av utökningen.
            Vid Stockholms universitet ökade till exempel antalet antagna
            med 2 procent, men antalet avhopp har ökat med 30 procent jämfört
            med 2019. I Karlstad ökade antalet antagna med 16 procent, men
            avhoppen har mer än fördubblats.
          </note>
          <note>
            Samtidigt som fler antagits till våra lärosäten har det varit
            svårare att studera när mycket av studierna har fått skötas digitalt.
            Det är naturligt med en del avhopp; det kan handla om jobberbjudanden,
            felval och ändrade privata förhållanden. Men det är oroande med
            denna stora ökning av antalet avhopp. Avhoppen kostar samhället
            miljarder, och den som hoppar av har kvar sina studieskulder.
            Avhoppen resulterar också i tomma platser på utbildningar som
            verkligen behövs.
          </note>
          <note>
            I Vänsterpartiets budgetmotion hade vi flera förslag som skulle
            kunna minska antalet avhopp från högskoleutbildning. Vi har föreslagit
            en kraftig satsning på studentkårerna, både för det studiesociala
            arbetet och för att stärka det studentfackliga arbetet. Studentkårernas
            arbete är viktigt för studenternas välbefinnande och därmed också
            för deras möjligheter att klara sina studier.
          </note>
          <note>
            En annan av våra satsningar är att höja ersättningen per student
            med 1 000 kronor. En sådan höjning skulle höja kvaliteten på utbildningarna
            och öka möjligheten att stödja dem som behöver stöd för att genomgå
            en högskoleutbildning. Tyvärr brister både det pedagogiska stödet
            och det extra stödet. Jag tror på en breddad rekrytering och på
            att alla ska ha möjlighet att studera på högskolan. Men då måste
            vi ha en högskola som har resurser och möjlighet att ta emot studenter
            med skiftande bakgrund och erfarenhet.
          </note>
          <note>
            Om fler ska våga söka en högre utbildning och rekryteringen ska
            kunna breddas måste stödet till studenter med funktionsnedsättning
            byggas ut. Därför utökar vi också stödet till Specialpedagogiska
            skolmyndigheten, som beviljar stöd till studenter med funktionsnedsättning.
            I vår motion, som ska behandlas i vår, kommer vi att lägga fram
            ytterligare förslag om stöd till dessa studenter.
          </note>
          <note>
            I dag är det få funktionsnedsättningar som ger rätt till anpassade
            hög ­ skoleprov. Personer med funktionsnedsättning och diabetiker
            kan få an ­ passade provsituationer, men de kan inte garanteras
            detta. För att fler ska få rätt till anpassade högskoleprov och
            anpassade provsituationer ökar vi också UHR:s budget för högskoleprovet
            i denna del. Personer med funk ­ tionsnedsättning är underrepresenterade
            bland dem med högre utbildning och bland dem med gymnasieexamen.
            Alla ska ha likvärdiga möjligheter att göra högskoleprovet – allt
            annat är diskriminerande.
          </note>
          <note>
            Herr ålderspresident! Alla barn som drömmer om att dansa, spela
            teater eller lära sig spela ett instrument ska ha möjlighet att
            göra det. Vi är inte där än. Fortfarande finns det många barn
            som inte har råd på grund av föräldrarnas ekonomi. Risken finns
            att ännu färre barn kommer att få möjlighet att gå i kulturskolan
            eftersom det råder så stor brist på kulturpedagoger.
          </note>
          <note>
            Kulturskoleklivet är en del av den nationella satsningen på kulturskolan
            och syftar till att utbilda fler pedagoger. Detta för att kunna
            korta köer och ersätta alla dem som går i pension de kommande
            åren. Riksdagen har också beslutat om denna satsning, och i budgeten
            för 2019 och framåt fanns 40 miljoner avsatta för fler utbildningsplatser.
            Dessa 40 miljoner fick inte plats på den servettskiss som riksdagen
            beslutade om 2018. Regeringen har sedan valt att inte tillföra
            de medel som Moderaterna och KD tog bort utan nöjer sig med en
            halvering av den satsning som beslutades när regeringen samarbetade
            med Vänsterpartiet.
          </note>
          <note>
            För Vänsterpartiet är kulturen viktig, och i vår budget föreslår
            vi en ökning av anslaget med 20 miljoner kronor jämfört med regeringen.
            Jag kan bara beklaga att regeringen och dess samarbetspartier
            väljer att inte satsa på kulturskolan och framtidens kulturskapare.
          </note>
          <note>
            Nu hade jag tänkt sluta, men eftersom jag saknar replikrätt måste
            jag ändå som ett tillägg få framhålla genusvetenskapens vikt för
            kunskap om och förståelse för hur kön och genus påverkar samhället
            och människors möjligheter.
          </note>
          <note>
            I övrigt, herr ålderspresident, hänvisar jag till Vänsterpartiets
            särskilda yttrande och avstår från ställningstagande om budgeten
            då vår rambudget fallit.
          </note>
          <note type="speaker">
            Anf. 60 PIA STEENSLAND (KD):
          </note>
          <note>
            Herr ålderspresident! Kvalitet och excellens ska vara ledande
            inom högre utbildning och forskning. Den högre utbildningens viktigaste
            uppgift är att förmedla kunskap.
          </note>
          <note>
            Jag vill inledningsvis rikta ett stort och varmt tack till alla
            de medarbetare på lärosätena runt om i landet som har klarat av
            att göra en fantastisk omställning nu under pandemin. Och tack
            till alla er studenter som, trots att det har varit svårt i många
            lägen, också har klarat av att hänga med i omställningen! Det
            som krävs är kompetenta högskolelärare och forskare och en stimulerande
            arbetsmiljö men också studiesocial trygghet, oavsett pandemi eller
            inte.
          </note>
          <note>
            Studentkårerna på lärosätena runt om i landet har en viktig roll
            för att driva på för en hög kvalitet i högre utbildning, bevaka
            studenternas situa ­ tion och säkerställa att lärosätena förebygger
            sexuella trakasserier och psykisk ohälsa. Enligt en rapport från
            Universitetskanslersämbetet 2017 är studentkårerna dessvärre kraftigt
            underfinansierade. Vi kristdemokrater har uppmärksammat detta
            och de problem det medför. Det är glädjande att även regeringen
            nu i denna budget har uppmärksammat problemet och höjt stödet
            till studentkårerna. Tack för det!
          </note>
          <note>
            Herr ålderspresident! Utveckling av ny kunskap är centralt för
            att Sverige ska kunna vara en konkurrenskraftig kunskapsnation.
            Forskningen har en avgörande roll för tillväxt och utveckling
            men också för att säkerställa välfärden på längre sikt. Inte minst
            är detta påtagligt inom hälso- och sjukvården. Dagens forskning
            blir morgondagens livräddande behandling eller kanske vacciner
            som hjälper oss att ta oss ur en pandemi.
          </note>
          <note>
            Forskningen behöver långsiktiga och stabila villkor, vilket ställer
            krav på ändamålsenlig resursfördelning till universitet och högskola.
            Vi kristdemokrater välkomnar att regeringen nu höjer basanslagen,
            de medel som tilldelas direkt till universitet och högskolor.
            Men vi anser att det är angeläget att det införs krav på att en
            andel av basanslagen öronmärks och används för att säkra tydliga,
            trygga och attraktiva anställningar och villkor för unga forskare.
          </note>
          <note>
            För, herr ålderspresident, som forskare är det naturligt och
            självklart att utsättas för konkurrens. Detta är jätteviktigt,
            oavsett om det gäller anställningar eller anslagsansökningar.
            Excellens ska vara ledande.
          </note>
          <note>
            Men samtidigt är det oerhört tärande med de synnerligen otrygga
            anställningsvillkoren inom akademin. Jag kan ta mig själv som
            exempel. Jag disputerade 2002. Efter år av olika postdoktorsstipendier,
            som i sin tur följdes av flera tidsbegränsade anställningar som
            staplades på varandra och främst baserades på extern finansiering,
            fick jag till slut, efter närmare 14 år, mitt livs första tillsvidareanställning
            – men då på villkoret att jag skulle dra in pengar till min egen
            lön genom externa forskningsanslag. Då var jag 43 år och hade
            varit docent i flera år.
          </note>
          <note>
            Herr ålderspresident! Mitt fall är på inget sätt unikt. Men jag
            tror att det är få utanför den akademiska sfären som vet hur osäkra
            och otrygga anställningsvillkoren faktiskt är på lärosätena i
            vårt land.
          </note>
          <note>
            Vi kristdemokrater menar att det är viktigt med bättre och tryggare
            anställningsformer för att stimulera unga forskare och deras utveckling
            till framstående och världsledande forskare. Det krävs mer förutsägbara
            karriärvägar. Vi vill se en nationell karriärstege med tydliga
            steg, där tillsättningen av tjänsterna baseras på vetenskaplig
            kvalitet och pedagogisk kompetens. Transparenta, kvalitetssäkra
            och jämlika kriterier är en självklarhet, liksom att granskningen
            av meriterna görs av externa, oberoende experter.
          </note>
          <note>
            En öronmärkning av medel från basanslaget till just detta ändamål
            vore en god investering, dels för Sveriges konkurrenskraft och
            styrka som kunskapsnation, dels för att minska stressen i forskarens
            vardag. Pressen och stressen som är kopplad till att dra in externa
            medel till doktoranders löner och till de faktiska kostnaderna
            för forskningen är mer än tillräcklig.
          </note>
          <note>
            Herr ålderspresident! Forskningens autonomi är avgörande för
            att stimulera de bästa och mest innovativa forskningsidéerna.
            Lösningar på många samhällsutmaningar har vuxit fram genom kreativitet
            och kunskap som har genererats genom långsiktiga investeringar
            i just den fria forskningen. Det fria forskningsstödet ska därför
            utgöra den stora merparten av forskningsfinansieringen, och tilldelningen
            ska styras av vetenskaplig kvalitet. Att regeringen nu ökar resurserna
            till de externa statliga forskningsfinansiärerna i den aktuella
            budgetpropositionen är angeläget och välkommet.
          </note>
          <note>
            Kristdemokraterna ser likväl ett behov av att komplettera det
            fria forskningsstödet med ett par strategiska forskningssatsningar.
            Jag vill därför avslutningsvis lyfta fram att vi tycker att det
            är angeläget att inrätta natio ­ nella forskningsprogram inom
            två områden som vi menar behöver särskild uppmärksamhet. Det handlar
            dels om att stärka kvinnors hälsa, dels om att stärka de äldres
            hälsa. Vi öronmärker därför sammantaget 250 miljoner kronor per
            år för dessa ändamål inom den utsatta ramen för Vetenskapsrådet
            och Forte.
          </note>
          <note>
            Herr ålderspresident! Med respekt för tiden nöjer jag mig med
            att berätta lite om den satsning som vi föreslår på kvinnors hälsa.
            Det saknas i dag kunskap om flera så kallade kvinnosjukdomar –
            sjukdomar som endast drabbar kvinnor eller där kvinnor är överrepresenterade
            bland de drabbade. Det handlar om endometrios, PCOS, det vill
            säga polycystiskt ovariesyndrom, fibromyalgi, ME/CFS och lipödem.
            Brist på kunskap medför inte sällan att diagnostiseringen blir
            svår och att utvecklingen av effektiv behandling hindras. Bristande
            vård och behandling medför stora samhällsekonomiska kostnader
            kopplade till exempelvis psykisk ohälsa, arbetsbortfall, sjukskrivningar
            samt vård och behandling.
          </note>
          <note>
            Men framför allt är det mänskliga lidandet kopplat till dessa
            sjukdomar oerhört stort. Kvinnor beskriver ofta att deras vardag
            påverkas negativt av sjukdomen i sig men också av att de känner
            sig begränsade i sina mål och drömmar om familj, fritid och karriär.
            Det är därför angeläget att öka kunskapsläget vad gäller orsaker
            till och olika aspekter på så kallade kvinnosjukdomar.
          </note>
          <note>
            Herr ålderspresident! Den exakta utformningen av dessa nationella
            forskningsprogram bör formuleras av relevanta forskningsfinansiärer
            och forskarsamhället. Det är så man på bästa sätt tillvaratar
            forskarnas kunskap, kreativitet och förmåga till såväl problemformulering
            som problemlösning.
          </note>
          <note>
            Herr ålderspresident! Detta är några av de reformer som vi prioriterar
            inom området forskning och högre utbildning. Då budgetalternativet
            bör ses som en helhet avstår vi från yrkanden i ärendet, men vi
            står självklart bakom samtliga av våra förslag och vårt särskilda
            yttrande.
          </note>
          <note>
            (Applåder)
          </note>
          <note type="speaker">
            Anf. 61 MARIA NILSSON (L):
          </note>
          <note>
            Herr ålderspresident! Ungefär ett år har gått sedan vi förra
            gången stod här i talarstolen och debatterade dessa områden. Det
            är ett år som har lärt oss att inte ta något för givet. Det är
            ett år som mer än tidigare satt fokus på behovet av forskning
            och vad forskningsframsteg betyder för mänsklighetens överlevnad.
          </note>
          <note>
            Pandemin har inte enbart visat på behovet av forskning. Den har
            också visat på behovet av mer utbildad personal inom vård och
            omsorg. Det är den personal som har burit oss genom det här året.
          </note>
          <note>
            Herr ålderspresident! Jag kommer att återkomma till det jag nyss
            nämnde, men jag vill börja i en annan del av utbildningssystemet.
            Förra veckan kom resultaten av Timsstudien, som mäter elevers
            kunskaper i matematik och naturvetenskap i årskurs 4 och årskurs
            8. Resultaten för 2019 visar att svenska elever jämfört med andra
            deltagande länder presterar under genomsnittet i matematik. Det
            gäller både årskurs 4 och årskurs 8.
          </note>
          <note>
            Ibland framstår det som att det som händer inom den högre utbildningen
            och forskningsvärlden är isolerade händelser. Men framgångsrik
            forskning bygger på framgångsrika forskare, och de uppstår inte
            ur ett vakuum. Grunden till en framgångsrik forskningsnation läggs
            inte på Chalmers. Den läggs på Hammarkullsskolan, Taubeskolan
            och alla de andra grundskolorna runt om i Sverige. Den förädlas
            sedan genom högre utbildning, internationella samarbeten, tillgång
            till den bästa forskningsinfrastrukturen, säkra anställningsvillkor
            och naturligtvis möjligheter att bygga excellenta forskningsmiljöer.
          </note>
          <note>
            När vi debatterar detta betänkande – jag fokuserar på högre utbildning
            och forskning – vill jag stanna inför fyra delar som vi från Liberalernas
            sida vill understryka särskilt. Vi är stolta över de kommande
            årens ökning av forskningsbudgeten. Vi arbetade hårt för den,
            och vi kommer att arbeta ännu hårdare framöver för ökade forskningsanslag.
            Vi välkomnar också ökade basanslag till lärosätena. Det är välbehövliga
            tillskott.
          </note>
          <note>
            För det första har nog få här inne missat att Liberalerna alltid
            försöker få in orden ”hög kvalitet” när det kommer till skolan
            och till högre utbildning och forskning. Vi är inte ensamma om
            det. Men det är inte bara orden ”hög kvalitet” och ”excellens”
            som är viktiga, utan också det faktum att de ska genomsyra högre
            utbildning och forskning. Har du valt att studera vidare, investera
            i din framtid och ta studielån måste vårt ansvar vara att din
            utbildning till sjuksköterska, civilingenjör eller något annat
            motsvarar högt ställda kvalitetskrav. Det gäller samtliga lärosäten
            som ger utbildningarna i fråga.
          </note>
          <note>
            Från Liberalernas sida kommer vi att följa frågan om utbyggnad
            av högre utbildning noggrant. Vi ser ett behov av detta, samtidigt
            som utbyggnad av högre utbildning alltid måste göras genom att
            man sätter kvaliteten i utbildningen i fokus. Kvantitet får inte
            finnas på bekostnad av kvalitet. Likaså måste forskningskvaliteten
            stå i centrum för alla forskningssatsningar.
          </note>
          <note>
            Professor Gunnar Öquist, tidigare ständig sekreterare för Kungliga
            Vetenskapsakademien, har utvärderat nordisk forskning och konstaterat:
            ”Jag tror att man i Sverige, Norge och Finland är mer toleranta
            mot medioker forskning än i Danmark.” Detta är något som vi ständigt
            måste arbeta med. Oavsett om man bedriver forskning inom rysk
            litteratur eller kvantfysik är excellens det absoluta målet. Vi
            välkomnar det tillskott i budgeten som möjliggör utbyggnad av
            excellenscentrum, så att spjutspetsforskning ges de allra bästa
            förutsättningarna.
          </note>
          <note>
            För det andra vill jag särskilt lyfta fram lärarutbildningen.
            Om 15 år kommer det att saknas 45 000 lärare, enligt Skolverkets
            prognoser. Bristen är alarmerande. I budgeten presenteras ett
            antal satsningar för att skapa fler vägar in i läraryrket, som
            det brukar kallas. Det handlar om kompletterande pedagogisk utbildning
            och vidareutbildning av obehöriga lärare och förskollärare. Att
            fortsätta arbeta för att läraryrket ska bli så attraktivt som
            möjligt kommer Liberalerna att ägna mycket kraft åt kommande år.
            Det gäller inte minst att förbättra arbetsmiljön och underlätta
            för lärarna att koncentrera sig på sitt undervisningsuppdrag.
          </note>
          <note>
            För det tredje sker stora satsningar på forskningsinfrastruktur
            och European Spallation Source, ESS, i Lund. Modern forskning
            blir alltmer beroende av avancerad utrustning. Det handlar om
            stor datakapacitet, renrum, avancerade teleskop eller acceleratorer.
            Det brukar kallas forskningens infrastruktur. En av dessa satsningar
            är materialforskningsanläggning ­ en ESS. Men dessa jättesatsningar
            behöver också förvaltas och utvecklas, och infrastrukturen behöver
            tillgodoses på bästa sätt.
          </note>
          <note>
            Det är bra att det kommer en utredning om forskningsinfrastruktur.
            Det är även bra att vi i budgeten säkrar en långsiktig finansiering
            av anläggningen ESS.
          </note>
          <note>
            För det fjärde, herr ålderspresident, finns i budgeten satsningar
            på fors ­ karskolor och ett tydligt fokus på humaniora och samhällsvetenskap.
            Det har Liberalerna drivit på under parollen bildningslyft. Det
            här är ämnes ­ områden som länge har stått tillbaka men som spelar
            stor roll för utveck ­ lingen av samhället och kvaliteten i det
            offentliga samtalet.
          </note>
          <note>
            Samhället berikas med en djup och en långsiktig motståndskraft
            mot förenklingar och fördumning. Ett samhälle som saknar kunskaper
            i latin, filosofi, grekiska och idéhistoria är ett fattigare samhälle.
            En vital akademisk undervisning förutsätter forskning i de ämnena.
          </note>
          <note>
            Slutligen, herr ålderspresident: Det viktigaste skälet att satsa
            på ny kunskap är att vi behöver den för att klara de utmaningar
            mänskligheten står inför. Det handlar om att hålla tillbaka temperaturhöjningen
            i atmosfären, utrota fattigdomen, bekämpa pandemier och andra
            sjukdomar och på andra sätt främja utveckling som ger fred, frihet
            och välstånd. Jag yrkar bifall till utskottets förslag i betänkandet.
          </note>
          <note type="speaker">
            Anf. 62 MATS BERGLUND (MP):
          </note>
          <note>
            Herr ålderspresident! Sverige är och ska fortsätta att vara ett
            av världens främsta forsknings- och innovationsländer och en framstående
            kunskapsnation. Ibland hör vi motsatsen, att det går utför. Men
            korrekt är att Sverige är ledande.
          </note>
          <note>
            Vi ligger högt i rankningar som mäter innovationer. Vi satsar
            mer än nästan alla andra länder räknat i resurser per capita.
            Vi har en hög andel universitetsutbildade och många forskare.
            Vi har ett generöst utbildningssystem med studiemedel och avgiftsfria
            universitet. Vi har lockat till oss viktiga infrastruktursatsningar
            som i sin tur rekryterar högprofilerade forskare från hela världen.
          </note>
          <note>
            Så kan vi fortsätta. Men en ledande position måste också försvaras.
            Vi behöver fortsätta satsningarna för att inte tappa mark . Det
            gäller kanske främst kvaliteten i verksamheten. I både forskningen
            och den högre utbildningen behöver vi värna och stärka kvaliteten.
          </note>
          <note>
            Men vi satsar inte bara för att rankas högt. Vi behöver utbildning,
            forskning, samverkan av hög kvalitet för att möta samhällsutmaningarna.
          </note>
          <note>
            Vi behöver utbilda fler studenter för att möta kompetensförsörjningen,
            inte minst i välfärdsyrkena. Vi har ett stort framtida behov av
            lärare, läkare, förskolepedagoger och vårdpersonal. Men också
            inom industrin och näringslivet finns behov inom en rad sektorer.
          </note>
          <note>
            MP-S-regeringen har därför sedan den tillträdde haft ett väldigt
            stort fokus på kompetensförsörjningen. Vi är mitt uppe i en historiskt
            stor utbyggnad av antalet platser i högskolan. Den satsningen
            intensifieras nu inför 2021 med medel för 19 000 nya platser som
            är finansierade. Det är viktigt. För kvaliteten i utbildningen
            måste hänga med i den kvantitativa utbyggnaden.
          </note>
          <note>
            Kvaliteten i den högre utbildningen har sin grund i den nära
            kopplingen till forskning. För att vi ska lyckas med att försörja
            hela landet med till exempel lärare är det viktigt att lärarutbildningarna
            finns på orter över hela landet. För att kvaliteten i utbildningen
            ska följa med krävs också forskning och starka forskningsmiljöer
            på alla lärosäten. De mindre universiteten och högskolorna bör
            stimuleras att profilera sig tydligare för att klara kvaliteten
            och konkurrensen. Distansutbildning och nätbaserat lärande är
            viktigt, och det kommer bli än mer betydelsefullt.
          </note>
          <note>
            Studenter behöver också mer tid med lärarna. Det finns inga genvägar
            till hög kvalitet i utbildningen. Miljöpartiet vill därför att
            minst tio timmar lärarledd tid på de flesta högskole- och universitetskurserna
            ska ses som ett absolut minimum. Med den överenskommelse vi har
            med januaripartierna tar vi klivet mot det målet, men vi kommer
            att fortsätta att driva detta.
          </note>
          <note>
            Vi behöver både bredd och spets i våra forskningssatsningar.
            Utan spets tappar vi kvalitet. Utan bredden finns inget underlag
            för en spets. Vi behöver därför rikta resurserna till ökade basanslag
            till lärosätena för att de ska klara av att vara de goda arbetsgivarna
            och skapa starka forsknings- och läromiljöer. Där vill jag verkligen
            trycka på det som Pia Steensland tidigare nämnde i debatten om
            att lärosätena måste stärka arbetsmiljöerna och anställningstryggheten.
            Men vi ska också satsa på den fria forskningen via forskningsråden.
            Det är de som är bäst skickade att klara av att fördela medel
            i konkurrens.
          </note>
          <note>
            Samverkan med det omgivande samhället, med offentlig sektor,
            civilsamhället och näringslivet ger incitament och förutsättningar
            till hög innovationskraft. En stor satsning på forskningens infrastruktur,
            dyrbar utrustning och stora anläggningar, görs i den här budgeten.
            Det kommer också att vara avgörande för att bibehålla spets och
            hög internationell kvalitet i den forskning som bedrivs på Sveriges
            lärosäten under lång tid framöver.
          </note>
          <note>
            Herr ålderspresident! I budgetpropositionen framgår flera av
            de satsningar som regeringen gör inför både kommande år 2021 och
            inför den forsknings- och innovationspolitiska propositionen som
            kommer att presenteras senare i veckan. Där finns, förutom de
            stora satsningarna på den fria grundforskningen, basanslagen och
            forskningens infrastruktur, också flera riktade satsningar som
            tioåriga forskningsprogram inom ett antal samhällskritiska områden.
          </note>
          <note>
            Häromdagen meddelade ministern för högre utbildning och forskning,
            tillsammans med miljö- och klimatminister Isabella Lövin, att
            klimat blir det största nationella forskningsprogrammet när den
            nya forskningspolitiska propositionen presenteras. Vi inrättar
            också ett nytt forskningsprogram om hav och vatten. För klimat
            och miljö, hotet mot den biologiska mångfalden, det är vår tids
            ödesfrågor. Här finns behov av mer kunskap. Det gäller både hur
            vi ska ställa om våra liv och våra samhällen för att motverka
            klimatförändringarna och hur vi ska anpassa oss till klimatförändringarna
            som är här och nu.
          </note>
          <note>
            Det här sista, klimatanpassning, handlar om hur vi ska klara
            starka vindar, översvämningar, torka och extrema temperaturer.
            Men det handlar också om hur vi globalt och här i Sverige ska
            hantera den situation som uppstår när hundratals miljoner människor
            världen över tvingas lämna sina hem – och kanske också sina hemländer
            – på grund av klimatförändringar och katastrofer. FN har prognostiserat
            200 miljoner klimatflyktingar innan seklets mitt. Det är om 30
            år.
          </note>
          <note>
            En annan nyhet som kommunicerades förra veckan var att Mälardalens
            högskola blir universitet. Det är ju inte hur lättvindigt som
            helst man inrättar ett nytt universitet. Men här finns forskning
            och utbildning av hög kvalitet, många forskare och aktiva doktorander.
            Det finns också ett stort intresse från regionen, inte minst från
            näringslivet.
          </note>
          <note>
            Mälardalen har en mer än tusenårig historisk koppling till Bergslagens
            gruvnäringar. Det var också en region som tidigt slog vinst av
            näringsfrihetens införande under mitten av 1800-talet då den svenska
            snilleindustrin blomstrade med en mängd livskraftiga verkstads-
            och industriföretag. Att vi nu får ett nytt universitet mitt i
            den här regionen pekar mot en ny era i den utvecklingen med goda
            samarbeten med dagens och morgondagens industriföretag som ABB,
            Bombardier och Northvolt, men också med alla de många nya innovativa
            företag som nu kan få möjlighet att växa.
          </note>
          <note>
            Herr ålderspresident! Jag har uppehållit mig mest vid forskningen.
            Jag ska avsluta med att ytterligare nämna någonting om utbildningen
            också.
          </note>
          <note>
            Några av de viktigaste delarna i budgeten som avser utbildningen
            är: Satsningar på det livslånga lärandet, satsningar på utbildningar
            i hela landet, en decentraliserad utbildning, bättre tillgång
            till distanskurser, en kraftsamling för fler och bättre rustade
            lärare – det är jätteviktigt – och starkare hälso- och sjukvårdsutbildningar.
          </note>
          <note>
            Vi behöver säkra en likvärdig utbildning med hög kvalitet i hela
            landet. Vi behöver bredda rekryteringen till högskolan så att
            fler får chansen. Men breddad rekrytering innebär också att vi
            kommer att behöva ta hand om våra studenter på ett bättre sätt.
            Vi har sedan länge tyvärr sett en ökning av psykisk ohälsa bland
            studenter. Det är verkligen alarmerande. Psykiska besvär är vanligare
            bland studenter än bland yrkesverksamma i motsvarande åldersgrupper.
            Det finns därför en satsning på studentkårerna med i budgeten.
            Studenthälsan får också ytterligare medel. Vi tar den här utmaningen
            på största allvar.
          </note>
          <note>
            Herr ålderspresident! Jag yrkar bifall till utskottets förslag
            i betänkandet.
          </note>
          <note type="speaker">
            Anf. 63 ROBERT STENKVIST (SD) replik:
          </note>
          <note>
            Herr ålderspresident! Jag ska bara komma med några funderingar
            och inte anta ett demagogiskt tonläge här.
          </note>
          <note>
            Jag hajade till lite när Mats Berglund pratade om att lärarhögskolorna
            ska finnas över hela landet. Om jag minns rätt från förra mandatperioden
            lades några lärarutbildningar ned på grund av bristande kvalitet.
            Jag undrar hur Berglund ser på det här. Kan det vara så att man
            faktiskt måste koncentrera vissa utbildningar till vissa orter
            för att få tillräcklig kvalitet?
          </note>
          <note>
            Det finns regionalpolitiska hänsyn att ta; jag är den förste
            att erkänna det. Men det handlar om en avvägning och en balans
            mellan dessa regio ­ nalpolitiska hänsyn och att upprätthålla
            kvaliteten på olika utbildningar.
          </note>
          <note>
            Jag tror inte att man kan ha lärarutbildningen spridd på för
            många orter över hela landet, för det måste finnas kvalificerad
            och kunnig personal som driver utbildningarna.
          </note>
          <note>
            Det är min fråga till Mats Berglund. Hur ser han på den här balansen?
          </note>
          <note type="speaker">
            Anf. 64 MATS BERGLUND (M P ) replik:
          </note>
          <note>
            Herr ålderspresident! Tack, Robert Stenkvist, för att du begär
            replik! Debattreglerna tillåter ju inte mig att begära replik
            på tidigare anföranden.
          </note>
          <note>
            Jag måste ta tillfället i akt och säga att jag blir väldigt orolig
            när jag hör Robert Stenkvist prata så aggressivt och så attackmässigt
            mot utvalda teorier i forskningen och samtidigt, i samma andetag,
            prata om forskningens frihet.
          </note>
          <note>
            Vi har sett precis de här attackerna i framför allt de högerextrema
            politiska grupperna runt om i Europa. Vi har sett hur man till
            exempel i Ungern – ett land som Sverigedemokraterna gärna hänvisar
            till – med denna retorik förbjuder den här typen av utbildning
            och stänger lärosäten.
          </note>
          <note>
            Jag skulle gärna vilja veta vad du vill med de här attackerna
            mot genusteori och postmodernism.
          </note>
          <note>
            Jag ska svara på dina frågor också. Jag tycker att det är otroligt
            viktigt med lärarhögskolor över hela landet. Vi vet att studenter
            stannar kvar på de orter där de examineras och i de regionerna,
            men det är väldigt svårt att få examinerade lärare, läkare och
            vårdpersonal att flytta till orterna. Därför är det oerhört centralt
            att vi har utbildningar över hela landet men också att vi satsar
            mer på distansutbildning så att vi får en kompetensförsörjning
            i de här yrkena i hela landet.
          </note>
          <note>
            Ja, det har funnits problem med lärarutbildningar. Det tycker
            jag. Men vi har gjort en stor reform, och vi börjar komma till
            rätta med det. Vi ökar antalet platser nu, och jag tror att det
            kommer att finnas ett stort sug. Läraryrket har blivit mer populärt,
            så jag tror att det finns alla möjligheter att sköta lärarutbildningarna
            över hela landet. Det är min förhoppning och tro.
          </note>
          <note type="speaker">
            Anf. 65 ROBERT STENKVIST (SD) replik:
          </note>
          <note>
            Herr ålderspresident! Nej, det är ytterst få sverigedemokrater
            som hänvisar till Ungern. Vi tycker om Orbáns invandringspolitik;
            det är ingen hemlighet. Men jag har över huvud taget inte hört
            någon som hänvisar i övrigt till Ungern, för vi vet inte ens hur
            hans system ser ut. Jag har läst lite i svenska tidningar om det,
            och det kan stämma eller det kan inte stämma – jag har ingen aning.
            I verkligheten har jag alltså hört ytterst få ledande sverigedemokrater
            som har hänvisat till Ungern.
          </note>
          <note>
            Jag hade inte tänkt säga det här, men när det gäller postmodernismen
            är det den som är hotet. Jag läser svart på vitt: De tvivlar på
            det vi kallar vetenskap. De anser att det är en maktstruktur.
            Jag förstår inte hur man inte kan inse detta; det är helt obegripligt.
          </note>
          <note>
            Jag har varit på ett Rifoseminarium. Jag poppade in på en lunch,
            och där var det en postmodernistisk professor i etik från Lund.
            Jag tänker inte nämna hennes namn, för hon är inte närvarande.
            Vi var 40 personer som satt där, och hon stod och föreslog på
            allvar att vi skulle avskaffa den parlamentariska demokratin.
          </note>
          <note>
            Jag bara gapade, och så tittade jag mig omkring. Det var ingen
            som reagerade. Hon stod och föreslog på allvar att vi skulle avskaffa
            det jobb vi sitter här och gör nu. Jag undrade: Vad är hotet?
            Hon föreslog att man skulle ersätta detta med lagar och regler
            för mänskliga rättigheter. Då kan man fråga sig vilka som skulle
            besluta om dessa lagar och rättigheter. Jag fick aldrig tillfälle
            att fråga, för sedan avbröts seminariet.
          </note>
          <note>
            Jag tycker att Mats Berglund ska syna postmodernismen lite närmare
            i sömmarna utan skygglappar för öronen och ögonen och verkligen
            kolla vad det här är för någonting. Har jag fel? Jag hoppas att
            jag har fel, men jag tror faktiskt inte det.
          </note>
          <note type="speaker">
            Anf. 66 MATS BERGLUND (MP) replik:
          </note>
          <note>
            Herr ålderspresident! Jag är forskare själv, och jag har många
            kollegor som använder delar av eller hela teoripaket av den postmodernistiska
            teori ­ bilden. Det är egentligen ett stort kluster av teoribilder;
            det måste man väl ändå säga.
          </note>
          <note>
            Jag har också många kollegor som använder genusteorier. Det har
            jag själv också gjort i min egen forskning. Jag är medlem i Sveriges
            kvinno ‑ och genushistoriker, till exempel.
          </note>
          <note>
            Det är klart att man blir beklämd när den här typen av anekdotisk
            bevisföring sker mot enstaka forskare för att diskreditera en
            hel teori. Men det är inte det som är det otäcka. Det otäcka är
            att vi har riksdagsledamöter från ett parti som använder samma
            retorik som högerextremistiska politiker runt om i Europa, till
            exempel i Ungern.
          </note>
          <note>
            Ni behöver inte från Sverigedemokraternas sida säga att ni tycker
            att Ungern är ett föregångsland i alla delar, men vi har sett
            att ni använder samma retorik kring just de här frågorna. Det
            är precis samma attacker, och i Ungern har vi sett hur det har
            lett till att man förbjuder vissa delar i undervisningen och att
            man stänger universitet.
          </note>
          <note>
            Det är därför jag är orolig, och det är det svaret jag skulle
            vilja ha. Vad är det ni menar med de här attackerna mot enskilda
            metoder och enskilda teorier i forskningen? Nu får Robert Stenkvist
            tyvärr inte svara på det, men vi får återkomma till den här diskussionen.
          </note>
          <note type="speaker">
            Anf. 67 Statsrådet MATILDA ERNKRANS (S):
          </note>
          <note>
            Herr ålderspresident! Under året har coronapandemin prövat vårt
            samhälle. Påverkan har varit stor både för enskilda och på hela
            samhället. Människor är sjuka, folk förlorar sina kära, företag
            permitterar och människor har blivit av med sina jobb.
          </note>
          <note>
            För att hantera pandemin och dess effekter har regeringen och
            riksdagen tillsammans med kommuner och regioner jobbat intensivt
            under året.
          </note>
          <note>
            Jag är väldigt tacksam över det jobb som också våra universitet
            och högskolor har gjort under året. Man har ställt om sin verksamhet
            från campusundervisning till att ske digitalt på distans. Det
            har varit en stor omställning som våra lärosäten har tagit sig
            an, ansvarsfullt och med studenternas bästa i åtanke.
          </note>
          <note>
            Studenterna har också visat ett stort ansvar för sina studier
            och för att begränsa smittspridningen. På universitet och högskolor
            har man dessutom producerat handsprit, hjälpt till med provtagning
            och levererat visir till vården. Studenter har ställt upp och
            frivilligt gått in och avlastat sjukvården när det har behövts
            som mest. Jag är stolt över våra högskolor och universitet men
            också över våra studenter.
          </note>
          <note>
            Jag är också stolt över det arbete som har gjorts för att ge
            fler möjlighet att utbilda sig genom pandemin.
          </note>
          <note>
            Vi ser ett ökat söktryck till högre utbildning i spåren av en
            förändrad arbetsmarknad. Hela 407 000 personer hade sökt sig till
            en utbildning inför höstterminen. Även inför vårterminen ökade
            antagningarna med 10 procent jämfört med förra året. Vi ser också
            en stor ökning i antalet sökande till vårdyrkena. Det ger hopp
            inför framtiden. Det är tydligt att pandemin har gjort att fler
            vill hjälpa till i dessa livsviktiga yrken.
          </note>
          <note>
            Fler behöver hitta en ny väg i livet. Då ska det starka samhället
            finnas till hands. För den som har varslat ska möjligheterna att
            kunna vidareutbilda sig öka. Här ges nya möjligheter till bristyrkesutbildningar,
            såsom läraryrket. För den som vill bli sjuksköterska och bidra
            till välfärden finns goda förutsättningar och förbättrade möjligheter
            att studera där man bor, oavsett var i landet det är.
          </note>
          <note>
            Jag är glad över att vi har kunnat möta det ökande behovet av
            utbildning med en rekordstor utbyggnad av högskolan. För 2021
            föreslår reger ­ ingen medel som möjliggör närmare 19 000 nya
            utbildningsplatser så att fler kan studera på universitet och
            högskola. Att vi gör denna satsning på utbildning är dubbelt positivt,
            dels får många människor möjlighet att studera och få en sysselsättning,
            dels ser vi till att stärka upp med utbildning med inriktning
            mot vårdyrken, läraryrket och andra bristyrken inom välfärd och
            näringsliv som samhället och arbetsmarknaden så väl behöver. En
            investering i utbildning är en investering i både människan och
            samhällsbygget.
          </note>
          <note>
            Totalt innebär utbyggnaden att Kunskapslyftet inom högskolan
            ökar från 25 000 platser för 2021 utifrån prognosen i den förra
            höstbudgeten till i stället cirka 44 000 nya platser under 2021.
            Detta är en förstärkning för 2021 med 1,7 miljarder kronor till
            högre utbildning. Det blir 2,4 miljarder om vi även tar med studiemedlen.
            I utbyggnaden ligger pengar till programplatser, korta kurser
            för yrkesverksamma, basårskurser och satsning ­ ar på utbildning
            i hela landet.
          </note>
          <note>
            Det starka samhället ska finnas till hands och möta upp med utbildning
            när både människan och arbetsmarknaden behöver det. Tillsammans
            med satsningar på vårt robusta och världsunika studiemedelssystem,
            studentkårerna och studenthälsan kan studenter och samhället stå
            rustade för att ta sig igenom krisen.
          </note>
          <note>
            Herr ålderspresident! En annan viktig del i att stå starkt rustad
            i krisen, och i kommande kriser, är de satsningar som vi gör på
            forskning och innovation. Väldigt snart kommer jag att kunna presentera
            en forsknings- och innovationsproposition som vi har tagit fram
            i ett samarbete i mitten av svensk politik. Inom kort kommer jag
            att kunna presentera propositio ­ nen i dess helhet, men redan
            nu finns en del att säga om hur vi satsar för att Sverige även
            fortsättningsvis ska vara en ledande forskningsnation
          </note>
          <note>
            Att investera i forskning och innovation skapar jobb och hållbar
            tillväxt i hela landet. Det krävs för att återstarta ekonomin
            under pandemin. Det krävs också för att bygga kompetens, välfärd
            och konkurrenskraft som möter våra samhällsutmaningar. Forskningen
            behövs för att lösa klimatutmaningen, för att skapa trygga och
            starka samhällen och inte minst för att möta kommande pandemier
            och andra hälsoutmaningar.
          </note>
          <note>
            Forskning och innovation bidrar till utvecklingskraft över hela
            landet. Det stärker vårt samhälle. Forskningen angår oss alla,
            och den ska finnas på plats för att förbättra samhället och våra
            gemensamma liv. Det fria kunskapssökandet är också av grundläggande
            betydelse för att skydda och stärka demokratin. Sveriges universitet
            och högskolor är ett värn för den fria åsiktsbildningen, och den
            akademiska friheten och den fria forskning ­ en ska därför främjas.
          </note>
          <note>
            I budgetpropositionen för 2021 föreslår och beräknar regeringen
            en kraftig nivåhöjning av de statliga satsningarna på forskning
            och innova ­ tion. Det blir en förstärkning med ytterligare 3,4
            miljarder redan 2021. Åren 2022, 2023 och 2024 beräknas satsningarna
            till 3,2, 3,3 respektive 3,75 miljarder kronor. Detta är investeringar
            i svensk forskning och inno ­ vation med 13,6 miljarder över fyra
            år. Det är en 10-procentig ökning av den statligt finansierade
            forskningen.
          </note>
          <note>
            Detta är en framtung proposition, och den ger oss mycket goda
            förutsättningar att fortsätta att bedriva världsledande forskning
            och möta våra viktigaste samhällsutmaningar. Till skillnad från
            många tidigare forskningspolitiska propositioner görs nästan hela
            nivåhöjningen redan det första året av fyraårsperioden. Det behövs
            dock i spåren av pandemin, där behovet av en återstart av samhället
            och ekonomin är stort och där finansiering från stiftelser och
            näringsliv förväntas minska på grund av pandemin.
          </note>
          <note>
            Staten tar därmed ett ansvar för att upprätthålla satsningarna
            på svensk forskning och innovation vid en tidpunkt då samhället
            och ekonomin liksom forsknings- och innovationssystemet utsätts
            för särskilda påfrestning ­ ar då samtidigt behovet av forskning
            är stort. Med stora satsningar på utbildning och forskning i hela
            landet står Sverige bättre rustat att ta sig igenom denna och
            kommande kriser. Som minister för högre utbildning och forskning
            är jag naturligtvis stolt över att kunna presentera dessa satsningar
            som ligger i mitten av svensk politik. Det här är satsningar som
            stärker människan, forskningen och arbetsmarknaden.
          </note>
          <note>
            Herr ålderspresident! Då jag inte haft replikrätt vill jag avsluta
            med att säga några ord till Moderaterna och Sverigedemokraterna.
          </note>
          <note>
            Jag lyssnade noga på Moderaternas talesperson. Jag såg och hörde
            stoltheten hos henne när hon berättade att hon läst på högskola
            och universitet, och jag hörde hur glad hon var över det. Moderaterna
            verkar tycka att det är viktigt med en politik för universitet
            och högskolor.
          </note>
          <note>
            Jag kan utifrån Moderaternas politik dock konstatera att detta
            verkligen inte gäller för alla. De har ju plockat bort möjligheten
            till högskolebehörighet för ungdomar på gymnasiernas yrkesprogram.
            Så byggs ett klassamhälle där man stänger dörrar. Jag vill ha
            ett starkare samhälle som öppnar dörrar, där utbildning och bildning
            ska finnas för individen genom hela livet och över hela landet.
          </note>
          <note>
            Jag vill vara väldigt tydlig mot Sverigedemokraterna. Jag betackar
            mig för Sverigedemokraternas samhällsrelevans. Det är en framtid
            som förskräcker. Sverigedemokraternas samhällsrelevans är alldeles
            uppenbar i det de uttrycker i ord och i sin budget. Den ligger
            helt i linje – i en rak linje – med andra auktoritära, högerkonservativa
            och högerextrema krafter när de skär ned på Malmö universitet,
            Södertörns högskola och alla de konstnärliga högskolorna. Konstnärlig
            forskning får inga pengar i Sverigedemokraternas framtid. Vetenskapsrådet
            och humsam ska bort. Jämställdhet finns det inte plats för i Sverigedemokraternas
            framtid.
          </note>
          <note>
            Jag betackar mig för Sverigedemokraternas samhällsrelevans. Den
            är ofri, inskränkt och farlig. Den är långt ifrån den svenska
            modellen och långt ifrån det starka samhälle som jag vill vara
            med och bygga. Den visar också med all tydlighet att forskning
            och akademi – fri forskning och fri akademi – och att det fria
            kunskapssökandet verkligen är ett värn för demokratin. Så ska
            det fortsätta att vara.
          </note>
          <note>
            (Applåder)
          </note>
          <note type="speaker">
            Anf. 68 PIA STEENSLAND (KD) replik:
          </note>
          <note>
            Herr ålderspresident! Tack, Matilda Ernkrans, för att du är här
            i dag! Det är väldigt angeläget och viktigt. Forskning är precis
            som du beskriver otroligt viktigt för Sveriges framtid.
          </note>
          <note>
            Jag kunde inte undgå att se att statsrådet nickade igenkännande
            när jag i mitt anförande beskrev de otrygga anställningsförhållanden
            som dess ­ värre råder på lärosätena. Det gläder mig också att
            Mats Berglund som representant från regeringspartiet Miljöpartiet
            instämde i vikten av att säkerställa trygga anställningsformer
            inom akademin.
          </note>
          <note>
            Jag skulle därför vilja att statsrådet lite grann utvecklar regeringens
            tankar och idéer om hur man ska säkra en bättre arbetssituation.
            Är det så att regeringen, precis som vi kristdemokrater, är intresserade
            av att inrätta nationella karriärsteg, till exempel? I dag ser
            det ju väldigt olika ut på olika lärosäten.
          </note>
          <note>
            Jag skulle också vilja veta vad statsrådet tänker om idén att
            faktiskt viga en del av basanslaget just till att säkra upp de
            här anställningsform ­ erna.
          </note>
          <note type="speaker">
            Anf. 69 Statsrådet MATILDA ERNKRANS (S) replik:
          </note>
          <note>
            Herr ålderspresident! Tack, Pia Steensland från Kristdemokraterna,
            för engagemanget i högre utbildning och forskning, inte minst
            när det handlar om trygga anställningsförhållanden.
          </note>
          <note>
            Regeringen har sedan tidigare identifierat att vi behöver fortsätta
            att jobba med trygga högskolor. Det här är en stor sektor med
            många anställda och många studenter, och det är klart att man
            måste bli bättre på att ge trygga anställningsförhållanden. Det
            är ett sätt att rekrytera och få behålla de allra bästa och att
            ta till vara den kompetens som finns.
          </note>
          <note>
            Jag kommer att utveckla detta också i den forsknings- och innovationsproposition
            som alldeles strax kommer att kunna presenteras för Sveriges riksdag.
          </note>
          <note type="speaker">
            Anf. 70 PIA STEENSLAND (KD) replik:
          </note>
          <note>
            Herr ålderspresident! Tack, statsrådet, för det glädjande svaret!
            Jag ser verkligen fram emot julklappen i form av forskningspropositionen.
          </note>
          <note>
            Jag skulle också vilja lyfta en annan fråga som är oerhört angelägen
            i den pandemi som vi befinner oss i nu och i den kris som finns
            inom vården. Vi har en vårdpersonal som har kämpat så oerhört
            hårt under våren för att hantera pandemin. De har ställt om på
            ett fantastiskt sätt och klarat det här. Sommaren medförde dock
            alldeles för lite tid för återhämtning, och pandemins andra våg
            sliter väldigt hårt på inte minst dem som nu kämpar för att rädda
            liv. Vi hör alarmerande rapporter om att det är otroligt svårt.
          </note>
          <note>
            Det var glädjande att fribeloppet togs bort under innevarande
            år just för att studenter skulle kunna hjälpa till inom vården
            och stötta i de delar där så är lämpligt. Vi diskuterade frågan
            i utskottet, och jag uppfattade ändå att ministern var lite försiktigt
            positiv och att det kanske skulle kunna göras något även kommande
            år.
          </note>
          <note>
            Herr ålderspresident! Jag skulle vilja veta om statsrådet kan
            ge några positiva besked inom detta område.
          </note>
          <note type="speaker">
            Anf. 71 Statsrådet MATILDA ERNKRANS (S) replik:
          </note>
          <note>
            Herr ålderspresident! Debatten om studiemedel kommer att föras
            under morgondagen, men då jag inte har möjlighet att vara med
            på den debatten utan kommer att företrädas av riksdagsledamöter
            från utbildningsutskottet ska jag ändå ge ett svar nu.
          </note>
          <note>
            Det är sant att vi har slopat fribeloppet under det här året,
            och vi gjorde det helt enkelt för att ingen skulle behöva fundera
            över hur det påverkar studiemedlen om man går in och jobbar i
            vården.
          </note>
          <note>
            Regeringen har ju hanterat coronapandemin som så att vi måste
            vara beredda att fatta beslut allt efter hur pandemin utvecklar
            sig. Det här är en sådan fråga som vi naturligtvis tittar på och
            ser hur vi ska ta oss an för kommande år.
          </note>
          <note>
            Ibland blir det en del missförstånd i debatten, och för att studenter
            ändå ska känna sig trygga vill jag vara tydlig med att även om
            vi har en begräns ­ ning av fribeloppet – något som vi hade sedan
            tidigare, efter årsskiftet – innebär det att till exempel en sjuksköterskestudent
            kan jobba nästan halvtid på ett halvår utan att slå i fribeloppsgränsen.
          </note>
          <note>
            Jag känner mig därför övertygad om att våra studenter som har
            möjlighet att bidra i vården också kan fullfölja sina studier.
            Att vi kan hålla i och examinera sjuksköterskor är ju viktigt
            det med, för de behövs ute i vården.
          </note>
          <note>
            Regeringen är som sagt beredd att fatta beslut allteftersom hur
            pandemin påverkar oss.
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Kammaren beslutade kl. 12.54 på förslag av tjänstgörande ålderspresidenten
            att ajour nera sammanträdet till kl. 13.0 0, då statsminister
            Stefan Löfven (S) skulle lämna en återrapport från Europeiska
            rådets möte.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 13.0 0.
          </note>
          <note>
            § 9 Återrapportering från Europeiska rådets möte den 10–11 december
          </note>
          <note type="speaker">
            Anf. 72 Statsminister STEFAN LÖFVEN (S):
          </note>
          <note>
            Fru talman! Europeiska rådets möte förra veckan hade en rad viktiga
            och svåra frågor på dagordningen – klimat, sanktioner mot Turkiet
            och budgetfrågan, för att nämna några. Däremot blev det ingen
            diskussion om förhandlingarna mellan EU och Storbritannien utan
            enbart en lägesuppdatering av kommissionens ordförande Ursula
            von der Leyen. Som nämnden vet fortsätter förhandlingarna med
            sikte på en överenskommelse snarast möjligt.
          </note>
          <note>
            Fru talman! Dagen före mötet föreslog det tyska ordförandeskapet
            att Europeiska rådet skulle anta ett förklarande uttalande om
            genomförandet av den så kallade villkorlighetsförordningen – i
            syfte att låsa upp blockeringen i budgetfrågan.
          </note>
          <note>
            Den överenskommelse som nu nåtts mellan rådet och Europaparlamentet
            är alltså intakt, och den rättsliga expertisen i både Regeringskansliet
            och rådet är överens om att det förklarande uttalandet varken
            förändrar förordningens syfte eller institutionernas befogenheter.
          </note>
          <note>
            Uttalandet kunde accepteras av alla efter att Polen och Ungern
            backat från positionen att de inte kunde acceptera förordningen.
            Även talmannen David Sassoli bekräftade vid mötet att Europaparlamentet
            anser att uttalandet är förenligt med överenskommelsen om villkorlighetsförordningen.
          </note>
          <note>
            Därmed kan långtidsbudgeten, återhämtningspaketet och villkorlighetsförordningen
            nu antas. Det är en stor framgång för det tyska ordför ­ andeskapet,
            och det är en stor framgång för förbundskansler Angela Merkel
            personligen.
          </note>
          <note>
            Det är också en mycket stor framgång för Sverige att det nu finns
            ett rättsligt instrument som pekar på kopplingen mellan utbetalningar
            från EU:s budget och att upprätthålla och respektera rättsstatens
            principer. Det är något som regeringen har drivit länge och hårt
            med mycket starkt stöd från Sveriges riksdag. Där ska Sverige
            vara stolt, tycker jag.
          </note>
          <note>
            Fru talman! Covid-19 var återigen på dagordningen för en lägesuppdatering.
            Läget är, som alla vet, mycket allvarligt i stora delar av Europa,
            inklusive Sverige. Kommissionens arbete med att samordna medlemsstaternas
            insatser, inte minst vad gäller upphandling av vaccin, välkomnades,
            och kommissionen uppmanades också att ta vidare arbetet med gemensamma
            riktlinjer för snabbtester och ömsesidigt erkännande av testresultat.
            Vikten av att motarbeta desinformation om vaccinet togs också
            upp.
          </note>
          <note>
            Fru talman! Efter nästan 12 timmars förhandlingar kom Europeiska
            rådet överens om att skärpa EU:s klimatmål för 2030. Utsläppen
            av växthusgaser ska minska med minst 55 procent. Det var ett mycket
            viktigt beslut för dels att EU:s klimatpolitik ska ligga i linje
            med de långsiktiga målsättningarna med att nå nettonollutsläpp
            2050, dels att EU nu kan anmäla sitt åtagande till FN i tid och
            behålla sin tätposition i det globala klimatarbetet. Europeiska
            rådet ska återkomma till frågan om bördefördelningen mellan medlemsstaterna,
            inklusive relationen mellan kostnader för utsläppsrätter och ersättning
            från den så kallade moderniseringsfonden för vissa länder.
          </note>
          <note>
            Jag underströk den viktiga roll som ett hållbart skogsbruk och
            vattenkraften spelar i den gröna omställningen. Gemensamma åtgärder
            ska inte lägga hinder i vägen för detta, inklusive att möjliggöra
            investeringar. Finlands statsminister Sanna Marin delar vår uppfattning
            om att värna det hållbara skogsbrukets förutsättningar.
          </note>
          <note>
            Fru talman! Med anledning av Turkiets fortsatta provocerande
            ageran ­ de i östra Medelhavet beslutade Europeiska rådet att
            utöka listningarna under den existerande sanktionsregimen. Kommissionen
            och den höge representanten Josep Borrell ska inför Europeiska
            rådets möte i mars återkomma med en lägesrapport som också ska
            omfatta möjliga utvidgningar av rådande sanktionsordning.
          </note>
          <note>
            Samtidigt som vi nu går vidare med restriktiva åtgärder hålls
            dörren öppen för en positiv utveckling mellan EU och Turkiet,
            men det krävs en kursändring från det turkiska ledarskapet
          </note>
          <note>
            Vidare antog Europeiska rådet de texter som låg på bordet om
            relatio ­ nen mellan EU och USA, säkerhet och det södra grannskapet
            samt upp ­ märksammade den viktiga överenskommelse som nåtts om
            en ny sank ­ tionsregim för mänskliga rättigheter.
          </note>
          <note>
            Slutligen hölls efter toppmötet ett eurotoppmöte i inkluderande
            krets. Bankunionen och kapitalmarknadsunionen var på dagordningen.
            Även här antogs den text som låg på bordet.
          </note>
          <note>
            Fru talman! Sammanfattningsvis tycker jag att vi från svenskt
            håll har anledning att vara nöjda med resultatet på mötet. Det
            visar att EU har förmågan, när det gäller, att hålla samman och
            komma överens i viktiga frågor. Ibland är det svårt, som nu med
            både klimatet och budgeten, men att det till slut går att komma
            överens är ett kvitto på styrkan i samarbetet. Det ger trots allt
            tillförsikt. Därmed avslutar jag återrapporteringen från Europeiska
            rådets möte.
          </note>
          <note type="speaker">
            Anf. 73 JESSIKA ROSWALL (M):
          </note>
          <note>
            Fru talman! Jag tackar statsministern för återrapporten.
          </note>
          <note>
            Vi var flera som på samrådet sa att det var många viktiga och
            svåra frågor att behandla på rådsmötet, och det är nu glädjande
            att vi kan svara ”Äntligen!” på två av frågorna, nämligen rättsstatsmekanismen
            och klimatet.
          </note>
          <note>
            Förhandlingarna om långtidsbudgeten har pågått under flera år,
            och det finns många delar som vi moderater inte har varit särskilda
            nöjda med. En förhandling innebär kompromisser, och Sverige har
            varit tvunget att kompromissa med mycket. Men vi har varit noga
            med att vi inte har kompromissat vad gäller rättsstaten. Vi var
            också kritiska till regeringen i somras när vi såg att rättsstatsmekanismen
            höll på att försvagas.
          </note>
          <note>
            Nu är det glädjande att det finns en förordning på plats från
            och med den 1 januari. Det är historiskt, stort och nödvändigt.
            Men vi ska inte vara naiva och tro att allt är frid och nöjd nu.
            Rättsstatsmekanismen måste i praktiken betyda att man bryter den
            negativa utvecklingen i några av EU-länderna.
          </note>
          <note>
            Lite orolig blir jag när jag läser i rådets slutsatser att EU-kommissionen
            i nära samarbete med medlemsstaterna ska utarbeta riktlinjer.
            Kan statsministern intyga att man inte kommer att godta några
            försvagningar av rättsstatsmekanismens tillämpning?
          </note>
          <note>
            Äntligen har vi också ett kraftigt förbättrat klimatmål. Regeringen
            kan ­ ske inte har rosat marknaden här hemma vad gäller tydligheten
            i vilket mål Sverige har drivit, men det är glädjande att rådet
            nu har ett mål – och gick i mål.
          </note>
          <note>
            Vid samrådet förra veckan var det flera partier som lyfte upp
            taxonomin. Statsministern sa att han skulle markera i frågan.
            Det hörde jag nu att statsministern också har gjort. Sverige kan
            inte acceptera det nu liggande förslaget.
          </note>
          <note>
            Vilken respons fick statsministern? Nu nämnde statsministern
            Finland, men det räcker inte. Som vi alla vet krävs fler länder
            och allianser för att nå framgång i arbetet.
          </note>
          <note type="speaker">
            Anf. 74 Statsminister STEFAN LÖFVEN (S):
          </note>
          <note>
            Fru talman! Vi ska verkligen ta till oss att den här förordningen
            är helt ny. Det har inte funnits något liknande förut, och att
            vi faktiskt har den på plats nu är något riktigt stort.
          </note>
          <note>
            När det ska arbetas fram riktlinjer och metoder för att ta sig
            fram i detta är det naturligt, tycker jag, att kommissionen har
            en nära dialog med medlemsstaterna. Det är inget konstigt med
            det. Men det är klart att den förordning som är antagen och färdigförhandlad
            mellan EU-parlamentet och rådet, det är den som gäller. Det är
            den som kommissionen har att förhålla sig till. Den här dialogen
            med medlemsstaterna har alltså inget att göra med någon eventuell
            urvattning av regelverken, utan nu är det detta som är beslutat
            och detta som gäller. Hur man sedan tar sig fram i metoder tycker
            jag att det är rätt naturligt att kommissionen har en dialog om
            med medlemsstaterna.
          </note>
          <note>
            När det gäller klimatet och taxonomin tog jag upp det under mötet
            för att klargöra att vi i Sverige har några naturresurser som
            är oerhört viktiga för oss. 70 procent av landets yta utgörs av
            skog, och den vill vi bruka på ett bra sätt. Vi gör det redan
            på ett bra sätt, men vi vill kunna göra det på ett ännu bättre
            sätt. Då kan vi inte förhindras av ett EU-regelverk som drar ned
            investeringsmöjligheterna i skogsbruket. Det går inte.
          </note>
          <note>
            Förutom Finland är det flera länder som driver samma linje. Vi
            vet vilka de är – det är Tyskland, Slovenien och andra som har
            likartat skogsbruk som vi har och som har begåvats med rätt mycket
            skog.
          </note>
          <note>
            Kommissionens ordförande Ursula von der Leyen var också väldigt
            tydlig med att det inte fanns någon sådan avsikt från kommissionens
            sida. Det får vi se till att hålla i. Det finns ännu inget konkret
            förslag, men nu är det detta som är inriktningen på taxonomin.
            Nu får vi se till att hålla i det gentemot kommissionen.
          </note>
          <note type="speaker">
            Anf. 75 JESSIKA ROSWALL (M):
          </note>
          <note>
            Fru talman! Tack, statsministern, för ett tydligt svar och ett
            tydligt besked vad gäller rättsstatsmekanismen! Som statsministern
            sa inledningsvis är detta något vi varit överens om i Sveriges
            riksdag.
          </note>
          <note>
            Vad gäller taxonomin har jag nu hört att statsministern markerade
            tydligt. Jag har också hört andra ministrar säga att de aktivt
            har drivit frågan om taxonomin, det vill säga en klassificering
            av miljömässigt hållbara investeringar.
          </note>
          <note>
            Tyvärr kan vi ändå notera i olika inlägg att det inte verkar
            stämma, och det gör mig genuint orolig. Sverige har kommit långt
            i omställningen. Vår energimix är redan i dag till 98 procent
            fossilfri. Jag tycker att det är tråkigt att ändå höra de här
            tongångarna.
          </note>
          <note>
            Vi hade dock som sagt ett samråd med statsministern förra veckan,
            och det har varit överläggning i finansutskottet i dag. Det är
            bra att ni har reagerat och vaknat nu, men det är lite fem i tolv.
            Jag tycker att det är tråkigt att det sker så sent och undrar
            varför. Jag hoppas verkligen att det inte är för sent.
          </note>
          <note type="speaker">
            Anf. 76 Statsminister STEFAN LÖFVEN (S):
          </note>
          <note>
            Fru talman! Det här är en uppfattning som vi har haft hela tiden,
            så det är inget nytt.
          </note>
          <note>
            Jag håller med om att man ska ge akt på den här diskussionen
            och vart den tar vägen. Det finns säkert de som har olika uppfattningar
            jämfört med oss. Det är säkert så.
          </note>
          <note>
            Kommissionens ordförande Ursula von der Leyen sa vid sittande
            möte, och jag har också pratat bilateralt med henne efteråt i
            en paus i mötet, att kommissionen inte har någon sådan ambition
            som jag gav uttryck för att vi ser en fara i – att regelverket
            blir sådant att Sverige kommer att få svårare att få investeringar
            till sitt skogsbruk. Tvärtom ser de nyttan av grönt skogsbruk
            liksom av vattenkraften. Om kommissionens ordförande säger det
            tycker jag att vi kan börja där, och sedan hjälps vi åt för att
            argumentera mot dem som eventuellt har en annan uppfattning och
            driva den här posi ­ tionen.
          </note>
          <note>
            Det finns som sagt inget färdigt förslag ännu, men under resan
            dit ska vi använda det här på ett offensivt sätt.
          </note>
          <note type="speaker">
            Anf. 77 MARTIN KINNUNEN (SD):
          </note>
          <note>
            Fru talman! Tack, statsministern, för återrapporten!
          </note>
          <note>
            Jag hade också förberett en fråga om taxonomiförordningen, men
            eftersom det har kommit en hel del svar ska jag inte upprepa det
            som sagts.
          </note>
          <note>
            Från Sverigedemokraternas sida vill vi understryka vikten av
            effektivt påverkansarbete, där vi måste finna fler likasinnade.
            Det är ju tyvärr så att parlamentet och rådet nu har gett kommissionen
            en delegerad akt där makten förskjuts till kommissionen. Då blir
            det ännu viktigare med ett effektivt påverkansarbete.
          </note>
          <note>
            Fru talman! Budgeten och återhämtningsfonden var kanske det allra
            viktigaste som man fattade beslut om. Svenska skattebetalare ska
            nu ta lån för att sedan skänka till länder i EU med dålig budgetdisciplin
            och/eller ekonomier som är väldigt beroende av turism.
          </note>
          <note>
            Här ska det finnas instrument för att följa upp hur medlen använts.
            Jag tänkte därför fråga statsministern hur regeringen avser att
            följa upp hur de här länderna använder medlen från fonden.
          </note>
          <note type="speaker">
            Anf. 78 Statsminister STEFAN LÖFVEN (S):
          </note>
          <note>
            Fru talman! När det gäller budgeten och för den delen Next Generation
            EU är det enormt mycket pengar som är tänkta att användas för
            att bygga upp ekonomin – eller återstarta den, ska jag säga –
            efter pandemin. Det är 30 procent miljöstyrande effekter, och
            30 procent av pengarna ska också ha klimatperspektiv.
          </note>
          <note>
            Den som ska följa upp, som ytterst är ansvarig för det, är kommissio
            ­ nen. Den ska följa upp och se hur pengarna används. Det är klart
            att Europeiska rådet också med jämna mellanrum måste få rapporter
            och ställa frågor om hur det fungerar i just den delen, men det
            är kommissionen som kommer att få det operativa ansvaret. Så är
            det med det andra också, så det är ingen nyhet.
          </note>
          <note>
            Som jag sa ska kommissionen nu ta fram metoder för hur detta
            ska göras i samarbete med medlemsstaterna. Med så mycket pengar
            är det klart att alla har ett ansvar att fråga hur de används.
            Det operativa ansvaret för det kommer kommissionen att ha.
          </note>
          <note type="speaker">
            Anf. 79 ALIREZA AKHONDI (C):
          </note>
          <note>
            Fru talman! Tack för återrapporten, statsministern!
          </note>
          <note>
            En av Centerpartiets enskilt viktigaste prioriteringar vad gäller
            EU är att varje medlemsland ska följa ett antal grundläggande
            demokratiska principer. Har man förmånen att vara med i den gemenskap
            som EU innebär ska man också respektera rättsstatens okränkbara
            betydelse, domstolarnas oberoende och vikten av fria medier. Om
            man inte respekterar dessa principer menar vi att man heller inte
            ska ha full tillgång till EU-finansiering. Detta har vi lyft fram
            upprepade gånger under det gångna året, och det förblir ett av
            våra mest prioriterade ställningstaganden.
          </note>
          <note>
            Därför välkomnar vi den förordning som knutits till långtidsbudgeten
            som ställer tydliga krav på konditionalitet. Att Ungern och Polen
            släppte sina hot om veto mot förordningen är bra, men till dess
            att de fullt ut respekterar rättsstatens principer på hemmaplan
            måste övriga EU agera kraftfullt och unisont.
          </note>
          <note>
            Ungern går till val 2022, och det finns risk att Orbán stärker
            sitt grepp om makten samtidigt som han försvagar oppositionen
            och medierna för sin egen vinning. Polen har sitt parlamentsval
            2023.
          </note>
          <note>
            Det är därför olyckligt att rådsslutsatserna som antogs i förra
            veckan var något svaga och otydliga. Till exempel ska delar av
            förordningen prövas i EU-domstolen, vilket kan innebära väldigt
            utdragna rättsprocesser på uppemot ett år eller mer.
          </note>
          <note>
            Jag vill därför fråga statsministern hur han ser på den här frågan
            och hur diskussionerna gick i Europeiska rådet. Hur lång tid bedömer
            regeringen att det tar innan en mekanism kan vara på plats som
            utgör ett kraftfullt verktyg för att skydda rättsstatens principer
            inom EU?
          </note>
          <note type="speaker">
            Anf. 80 Statsminister STEFAN LÖFVEN (S):
          </note>
          <note>
            Fru talman! Alireza Akhondis fråga är högst relevant.
          </note>
          <note>
            Utgående från texten i slutsatsen är vi väldigt tydliga med att
            ta vårt ansvar för att värna unionens värden och stå upp för rättsstatens
            principer. Vi är till exempel eniga om följande: ” Syftet med
            förordningen om en generell villkorlighetsordning för skydd av
            unionens budget är att skydda unionens budget … mot alla former
            av bedrägeri, korruption och intressekonflikter. ”
          </note>
          <note>
            Som jag sa tidigare är det här helt nytt. Det har aldrig funnits
            något likande förut, så det är definitivt på rätt väg.
          </note>
          <note>
            Att få detta på plats och implementera det är det som kräver
            en tids arbete. Nu kommer också prövningen i EU-domstolen att
            göras. Jag är inte orolig för den, beroende på att både våra egna
            rättsexperter och rådets säger att det förtydligande som gjorts
            inte på något sätt ändrar den förordning som vi kommit överens
            om.
          </note>
          <note>
            Detta kommer inte att kunna tillämpas innan denna process är
            klar, men det gäller från och med den 1 januari 2021. Det innebär
            att även om det går tid däremellan kommer eventuella fel som är
            begångna tidigare, till och med den 1 februari 2021, att räknas
            in och kunna bli föremål för behandling enligt dessa regler.
          </note>
          <note>
            Med tanke på kravet på rättsstatens principer och rättssäkerhet,
            som vi alla vill ha i alla olika situationer, är det nog inte
            så konstigt att det här sker nu. Det är dock viktigt att säga
            att reglerna gäller från 2021.
          </note>
          <note type="speaker">
            Anf. 81 ALIREZA AKHONDI (C):
          </note>
          <note>
            Fru talman! Tack, statsministern, för svaret!
          </note>
          <note>
            En mycket mer positiv nyhet vad gäller EU är det klimatmål som
            nu har antagits och som kommer att vara vägledande i det fortsatta
            arbetet mot ett hållbart och fossilfritt Europa.
          </note>
          <note>
            Även om det är ett viktigt steg i helt rätt riktning hade vi
            i Centerpartiet hoppats på att målen skulle vara bindande för
            alla medlemsländer och inte bara för EU som helhet. Ska vi nå
            målet om nettonollutsläpp till år 2050 krävs det att samtliga
            medlemsländer tar sitt ansvar. Samtidigt är det tydligt att olika
            länder kommer att ha olika förutsättningar för att ställa om till
            ett fossilfritt samhälle. Den politiska viljan skiljer sig också
            mellan länder.
          </note>
          <note>
            Jag vill därför fråga statsministern hur regeringen ser på det
            fortsatta arbetet med klimatomställningen inom EU. Hur bedömer
            statsministern att vägen framåt ser ut? Var kan framsteg göras,
            och var finns de potentiella låsningarna? Hur kan man säkerställa
            att alla 27 länder bidrar till omställningen?
          </note>
          <note type="speaker">
            Anf. 82 Statsminister STEFAN LÖFVEN (S):
          </note>
          <note>
            Fru talman! Detta är ett kollektivt mål; det är rätt. Det står
            dock också att alla medlemsstater ska bidra, och det är detta
            som nu måste utvecklas. Det ligger naturligtvis under kommissionens
            operativa ansvar att återkom ­ ma med vad det här kan komma att
            innebära ekonomiskt, socialt och miljömässigt för alla medlemsstater.
          </note>
          <note>
            Vi har olika startpunkter; det är ingen tvekan om detta. Det
            är också det som återspeglas i det här. Man måste göra det individuellt,
            men alla ska medverka. Det satt väldigt hårt inne för inte minst
            Polen att över huvud taget gå med på detta.
          </note>
          <note>
            Nu har vi flyttat fram positionerna. Nu har vi också, som jag
            sa tidigare, en budget där det står att 30 procent av budgeten
            och hela Next Generation EU-paketet ska ha en klimatanpassning
            och ett klimatperspektiv. Där finns stora drivkrafter bland annat
            när det gäller den fortsatta utvecklingen av utsläppshandelssystemet.
            Låt oss återkomma när alla medlemsstater har fått sina åtaganden.
          </note>
          <note type="speaker">
            Anf. 83 ILONA SZATMARI WALDAU (V):
          </note>
          <note>
            Fru talman! Tack, statsministern, för återrapporten!
          </note>
          <note>
            Nu har Europeiska rådet beslutat om minst 55 procents minskning
            av utsläppen till 2030 och uppmanar parlamentet och kommissionen
            att göra detsamma. Jag hoppas att rådets beslut inte innebär att
            parlamentet sänker målet i klimatlagen utan att man håller fast
            vid att det ska vara högre än 60 procent och helst 70 procent.
          </note>
          <note>
            Jag vill upprepa det som vi från Vänsterpartiet har sagt tidigare:
            Det är olyckligt att Sverige har fört fram olika mål. Klimatet
            kräver att vi är eniga och att vi har höga gemensamma mål.
          </note>
          <note>
            Jag skulle vilja veta vad som är Sveriges vilja när det gäller
            EU:s mål för minskning av utsläppen. Är det minst 55 procent,
            är det minst 60 procent eller finns det andra mål?
          </note>
          <note>
            Enligt statsministern ska uttalandet om villkorlighetsförordningen
            inte påverka förordningen om rättsstatens principer. Men i uttalandet
            finns det många skrivningar som kan ge öppningar för de negativa
            länderna att fortsätta att förhala. Jag vill veta hur statsministern
            ser på det och hur statsministern menar att dessa förhalningar
            ska kunna undvikas.
          </note>
          <note>
            Slutligen vill jag ta upp Turkiet. Det är positivt att rådet
            nu har diskuterat att utöka listningarna, och jag hoppas att så
            kommer att ske. Men jag hoppas också att rådet framöver kommer
            att gå ännu längre och avsluta alla utbetalningar av EU-stöd till
            Turkiet som faktiskt möjliggör för Turkiet att fortsätta att pressa
            och utmana EU.
          </note>
          <note type="speaker">
            Anf. 84 Statsminister STEFAN LÖFVEN (S):
          </note>
          <note>
            Fru talman! I Europeiska rådet krävs det enhällighet, så om bara
            ett enda land säger ifrån blir det inget. Det som länderna i Europeiska
            rådet är överens om är minst 55 procent. Vi har hela tiden drivit
            på för att få det högre än så, men vi kommer inte dit. Då får
            man välja: endera står man kvar på 40 procent och nöjer sig med
            det för att man inte fick exakt som man ville eller så tar man
            ett steg och höjer ambitionen till 55 procents minskning. Det
            hade vi stöd i riksdagen för att göra, och därför är det detta
            vi nu har kommit fram till.
          </note>
          <note>
            Det står dock minst 55 procent; det innebär inte att det måste
            vara exakt 55 procent. Vi ska hela tiden driva på för att successivt
            höja målet. Jag tror att vi har ett momentum i många länder och
            att man ser att det här inte längre enbart upplevs som ett hot
            eller som något som ska ta ekonomin bakåt. Jag tror att man, precis
            tvärtom, ser det som vi gör: Detta är en möjlighet.
          </note>
          <note>
            Nu har vi minst 55 procent, men låt oss trycka på. Vi vill gärna
            se detta öka, och då får vi möjlighet att jobba för ett höjt mål
            och en förbättrad ambition. Det är vad Sverige vill. Nu har vi
            dock tagit oss hit, och det är ett framsteg i sig.
          </note>
          <note>
            Vad gäller diskussionen om villkorlighetsförordningen vet jag
            inte vad Ilona Szatmari Waldau menar med förhalning, så jag har
            svårt att förhålla mig till det. Men förordningen gäller. Det
            är den som ska implementeras, och det är viktigt att se det så.
          </note>
          <note>
            Turkiet har vi pratat om ett antal gånger förut. Utbetalningarna
            till Turkiet har minskat betydligt. Jag tycker dock att vi ska
            ha kvar kontakten med inte minst civilsamhället och oppositionen
            i Turkiet; jag tycker att detta är viktigt.
          </note>
          <note type="speaker">
            Anf. 85 ILONA SZATMARI WALDAU (V):
          </note>
          <note>
            Fru talman! Tack, statsministern, för svaret! Jag fick dock inte
            svar på min fråga om vilket mål Sveriges regering anser att EU
            borde anta. Jag hörde bara att målet kan höjas och att det kan
            höjas med tiden. Här vill jag vara tydlig med att vi inte har
            tid att vänta; klimatet kan inte vänta. Jag skulle gärna vilja
            ha svar på vad som är det mål vi menar att vi ska driva i EU.
          </note>
          <note type="speaker">
            Anf. 86 Statsminister STEFAN LÖFVEN (S):
          </note>
          <note>
            Fru talman! Vi har drivit detta tillsammans med andra likasinnade
            länder, och då har vi kommit fram till minst 55 procent. Hade
            vi inte kommit fram till det hade vi varit kvar på 40 procent.
            Jag tycker att en minskning med 55 procent är bättre än en minskning
            med 40 procent. Men det står minst 55, och jag menar att vi då
            har en möjlighet att under tiden bilda opinion för mer. Jag tror
            som sagt att vi nu har ett momentum där allt fler ser att det
            här är vägen framåt och att det är precis denna omställning som
            inte bara – även om det är viktigt nog – ska rädda klimatet utan
            som också innehåller de nya jobben och den framtida välfärden.
            Ju fler som ser det, desto större möjlighet har man att ytterligare
            flytta fram positionerna.
          </note>
          <note>
            Nu har vi fastställt minst 55 procent, och det betyder minst
            55 procent.
          </note>
          <note type="speaker">
            Anf. 87 DÉSIRÉE PETHRUS (KD):
          </note>
          <note>
            Fru talman! Tack, statsministern, för rapporten från ett möte
            där många viktiga frågor avhandlades. Framför allt var det verkligen
            i elfte timmen som beslut om långtidsbudget och coronapaket, som
            ju ska träda i kraft vid årsskiftet, kom på plats. Likaså var
            det oerhört viktigt att det fattades ett beslut om klimatmålen.
          </note>
          <note>
            Frågan om rättsstatens principer var också viktig. Även om vi
            nu inte vet hur denna mekanism ska tillämpas, eftersom den är
            ny, hoppas vi förstås – och tror – att detta är någonting som
            ska få verklig betydelse för konditionaliteten när det gäller
            hur vi betalar ut pengar ur EU-budgeten.
          </note>
          <note>
            Det vi kristdemokrater kanske är mest oroliga för är den del
            som handlar om de så kallade egna medlen och vad detta framgent
            kan innebära i form av nya avgifter och skatter. Vi är ju motståndare
            till skatter på EU-nivå och hoppas att regeringen också framgent
            kommer att ha samma inställning.
          </note>
          <note>
            Vad kommer att hända härnäst på detta område? Tanken är ju att
            alla frågor om egna medel ska tas nationellt i parlamentet. När
            bedömer statsministern att konkreta förslag gällande nya egna
            medel kommer till riksdagen?
          </note>
          <note>
            Även covid-19 var uppe på dagordningen. Det gällde vaccin, testkapa
            ­ citet och en hälsounion. Vi är lite oroliga för att förslaget
            i förlängningen kan komma att innebära kompetensförflyttning på
            hälsoområdet från na ­ tionell nivå till EU-nivå. När frågan diskuterades,
            vad blev statsministerns syn på vad en hälsounion konkret kommer
            att innebära för Sveriges del?
          </note>
          <note>
            Kommer det att bli ett ömsesidigt erkännande av snabbtester,
            som statsministern talade om? Det har varit uppe flera gånger,
            på olika möten. Men jag har aldrig hört något resultat.
          </note>
          <note type="speaker">
            Anf. 88 Statsminister STEFAN LÖFVEN (S):
          </note>
          <note>
            Fru talman! Om vi börjar i den sista änden, med en hälsounion,
            är svaret att vi ska koordinera mer. Vi ser att det har haft enorm
            betydelse. Det är klart att vi kan göra mer i samarbete. Men det
            ska inte innebära någon förflyttning av kompetens. Fördraget gäller.
            Det är det vi har att förhålla oss till.
          </note>
          <note>
            Inte minst i vaccinfrågan har vi dock sett en enorm framgång.
            För ett år sedan visste vi inte vad covid-19 var. Det har vi fått
            veta med besked. Men vi vet också att vi tack och lov snart kan
            börja vaccinera medborgarna. I början sa vi: ”Det tar nog ett
            antal år innan det kan komma ett vaccin.” Det var vad vi såg framför
            oss. Nu kan vi med stor sannolikhet snart börja vaccinera. Det
            är samarbetet i EU som har möjliggjort det. De resurser som medlemsstaterna
            och EU har kunnat lägga in har gjort att företag som kan utveckla
            vaccin, med de pengar de har fått tilldelade, har kunnat göra
            en riktig satsning. När det gäller testningen tror jag att det
            har varit 30 000–40 000 människor som har testat. Det hade man
            inte klarat med mindre än att vi hade stöttat det.
          </note>
          <note>
            När det gäller snabbtesterna kan jag inte svara på det. Men den
            typ av koordinering som vi har haft med vaccinet vill vi se mer
            av för att kunna godkänna varandras testresultat, för att koordinera
            hur vi kan lyfta restrik ­ ­ tioner, för att resorna ska kunna
            ske på ett smittsäkert sätt och så vidare. Men det gäller också
            resiliensen, att bygga upp den tillsammans och ha mer beredskap
            exempelvis i dylika situationer. Koordination och samarbe ­ te
            är alltså ledord där.
          </note>
          <note>
            I fråga om skatter är vi väldigt tydliga med att det inte ska
            vara några EU-skatter. Om det ska vara någonting får det bli någon
            typ av avgift som man kan använda. Men skattekompetensen, beslut
            om skatter, ska ligga hos medlemsstaterna och ingen annan.
          </note>
          <note type="speaker">
            Anf. 89 DÉSIRÉE PETHRUS (KD):
          </note>
          <note>
            Fru talman! Jag hoppas att skattefrågan verkligen får stanna
            på natio ­ nell nivå. Jag tror att vi kommer att ha stora diskussioner
            om de egna med ­ len framöver. Vi får nog återkomma till den frågan.
          </note>
          <note>
            När det gäller hälsounionen är det en hel del frågor om läkemedelsstra
            ­ tegier och sådant i den. En av de viktigaste industrierna i
            Sverige är just läkemedelsindustrin. Den står också för en av
            våra stora exportinkomster. Därför är det väldigt viktigt att
            regeringen inte förbiser det i den diskus ­ sionen.
          </note>
          <note>
            Turkiets agerande är oerhört allvarligt. EU måste vara berett
            att vidta ytterligare restriktiva åtgärder.
          </note>
          <note>
            Avslutningsvis vill jag fråga om Belarus, som inte kom upp. Hur
            ser statsministern på Belarus, och hur går diskussionen om vad
            mer man kan göra för att stödja civilsamhället i Belarus och för
            att få en ny regim i landet?
          </note>
          <note type="speaker">
            Anf. 90 Statsminister STEFAN LÖFVEN (S):
          </note>
          <note>
            Fru talman! När det gäller Belarus är jag och Désirée Pethrus
            helt överens. Vi måste vara tydliga mot regimen med vad som gäller.
            Det var inte varken fria, rättvisa eller öppna val utan något
            annat. Därför är vår uppfattning att regimen inte är legitim.
          </note>
          <note>
            Jag träffade Tichanovskaja när hon besökte Sverige, och det var
            just civilsamhället hon tog upp. Det som gjorde ett väldigt starkt
            intryck på mig när hon sa att det nu riskerar att uppstå en situation
            där civilsamhället upplever sig vara övergivet. Det får aldrig
            ske. Det är det absolut viktigaste.
          </note>
          <note>
            Det som EU och även vi nationellt kan göra, även med hjälp av
            svenska organisationer och vi som politiskt ansvariga, är att
            se till att det finns resurser för våra organisationer så att
            de kan hålla kontakten. Att vi själva ger uttryck för stödet till
            de här organisationerna är jätteviktigt nu.
          </note>
          <note type="speaker">
            Anf. 91 MALIN DANIELSSON (L):
          </note>
          <note>
            Fru talman! Tack, statsministern, för redovisningen!
          </note>
          <note>
            Det är glädjande att EU nu har enats om att skärpa klimatmålen
            och därmed minska utsläppen med minst 55 procent fram till 2030,
            även om vi liberaler gärna hade sett ett ännu tuffare mål. För
            att uppnå målet är det viktigt med fokus på de energislag som
            är fossilfria. Vi är därför fortfaran ­ de oroade över taxonomin
            som är under framtagande. Statsministern har svarat på frågor
            om det. Vi kommer nog ändå att återkomma till detta.
          </note>
          <note>
            Jag vill återkomma till långtidsbudgeten. Vi har länge drivit
            på för respekt för rättsstatens principer som en grundförutsättning
            för att länder ska kunna ta del av EU:s gemensamma medel. I långtidsbudgeten
            som det nu har beslutats om tas det, som statministern har redovisat,
            historiska steg i den riktningen. Men förslaget går inte hela
            vägen. Krav på att EU-domstolen måste godkänna förslaget innan
            det kan börja användas kvarstår. Detta menar experter kan leda
            till att det kan dröja flera år innan några ekonomiska stöd kan
            dras in.
          </note>
          <note>
            Jag undrar därför om statsministern ser att det finns några möjligheter
            att agera för att EU-domstolen snabbt ska kunna ge ett förhandsbesked
            om förslaget.
          </note>
          <note type="speaker">
            Anf. 92 Statsminister STEFAN LÖFVEN (S):
          </note>
          <note>
            Fru talman! När det gäller klimatet tycker också jag att vi måste
            återkomma till diskussionen om taxonomi. Det trycket måste bibehållas.
            Det har inte fattats några beslut där. Vi har gett tydligt uttryck
            för hur vi ser på saken. Det är flera som gör det tillsammans
            med oss. Men jag menar precis som Malin Danielsson att det finns
            all anledning att hålla det trycket uppe. Det är helt rätt.
          </note>
          <note>
            I fråga om budgeten och att det inte går hela vägen delar jag
            inte riktigt den uppfattningen. En domstolsprövning innebär inte
            att man inte går hela vägen. Vi har kollat det med både egna och
            rådets rättsexperter. De menar att uttalandet som gjordes inte
            ändrar den förordning som rådet har kommit överens med parlamentet
            om. Den ligger där.
          </note>
          <note>
            Domstolsprövning är alltså inte i sig av ondo. Det hade kunnat
            ske ändå. Nästan vilken medlemsstat som helst kan begära det när
            som helst, höll jag på att säga. Det är alltså inte en eftergift.
            Den görs, och det ingår i rättssäkerhetstänket. Jag har inget
            emot en domstolsprövning. Däremot kan man efterfråga en så snabb
            prövning som möjligt. Alla ser ju att detta har stor betydelse.
          </note>
          <note>
            Oavsett när den processen ta r slut gäller förordningen från
            och med den 1 januari nästa år. Även om det kommer en prövning
            senare, låt oss säga om två år, kommer man alltså att kunna pröva
            händelser, utbetalning ­ ar och åtaganden från och med den 1 januari
            2021. Det är alltså ingen som kommer undan under de här två åren.
            I så fall kommer det möjligtvis senare.
          </note>
          <note type="speaker">
            Anf. 93 MALIN DANIELSSON (L):
          </note>
          <note>
            Fru talman! Jag vill tacka för svaret.
          </note>
          <note>
            Jag konstaterar att det ändå finns en risk att Ungerns Viktor
            Orbán kommer att göra allt för att förhala processen så att inget
            stöd till Ungern ska kunna dras in före valet i landet. Det kan
            påverka det ungerska valet. Det vore ett bakslag för den historiska
            framgång som vi nu ser.
          </note>
          <note>
            Jag hör att statsministern säger att man kommer att följa processen.
            Jag ser fram emot att vi gemensamt trycker på för att få en rättsstat
            som fungerar utifrån de grundläggande rättsprinciperna.
          </note>
          <note type="speaker">
            Anf. 94 Statsminister STEFAN LÖFVEN (S):
          </note>
          <note>
            Fru talman! Jag och Malin Danielsson är överens.
          </note>
          <note type="speaker">
            Anf. 95 PIA NILSSON (S):
          </note>
          <note>
            Fru talman! Tack, statsministern, för rapporten!
          </note>
          <note>
            Det är inte lätt när 27 medlemsländer ska enas om avgörande framtidsfrågor.
            Men det finns onekligen en vilja att hitta gemensamma lösningar.
            Det visar inte minst förra veckans toppmöte. Att vi nu till slut
            har en långtidsbudget på plats och för första gången i EU:s historia
            har en möjlighet att stoppa utbetalningar till länder som bryter
            mot rättsstatens principer är oerhört viktigt och något som vi
            länge har kämpat för.
          </note>
          <note>
            Det är också glädjande, som flera i kammaren har nämnt, att alla
            medlemsländer har enats om högre ambitioner i klimatpolitiken
            och ett bindande mål om utsläppsminskningar på minst 55 procent
            till 2030. Jag tycker ändå att det är värt att nämna att Sveriges
            ambitioner är högre än så och att statsministern och regeringen
            har siktet inställt på att Sverige ska bli världens första fossilfria
            land.
          </note>
          <note>
            Men det överenskomna målet om minst 55 procent uppnås förstås
            inte av sig självt. Beslutet förutsätter att alla medlemsländer
            tar sitt ansvar. Vilka insatser anser statsministern att EU ska
            prioritera för att påskynda utvecklingen från fossilberoende till
            fossilfria samhällen? Är det i transportsektorn? Är det i energisektorn?
            Vad anser statsministern är viktigast?
          </note>
          <note type="speaker">
            Anf. 96 Statsminister STEFAN LÖFVEN (S):
          </note>
          <note>
            Fru talman! Jag menar nog att alla sektorer ska bidra. Det uttrycks
            i budgeten att 30 procent är dedikerade, men tanken är bredare
            än att budgeten i sig ska hantera detta. Det finns ett uttryck
            som lyder do no harm, och detta är viktigt.
          </note>
          <note>
            Transportsektorn måste bidra; det är ingen tvekan om det. Det
            är så både i och utanför Sverige. Men alla sektorer måste bidra.
            Därför är det viktigt att rikta in mer budgetmedel till de olika
            sektorerna så att de kan sätta upp mål för utsläppsminskningen.
          </note>
          <note>
            I transportsektorn handlar det om att flytta över mer till järnväg.
            Det som måste köras med lastbil ska köras med rena lastbilar och
            så vidare. Bara mål sätts och man är tillräckligt ihärdig kommer
            ut utvecklingen att gå åt rätt håll. Det ser vi i Sverige.
          </note>
          <note>
            Ett område som är under diskussion är utsläppsrätterna. Hur kan
            utsläppshandeln effektiviseras så att den bidrar till att utsläppen
            minskar mer? Sverige gjorde en bra insats för ett antal år sedan
            när vi helt enkelt annullerade ett antal utsläppsrätter. Då höjs
            priset på utsläppen, och utsläppen minskar.
          </note>
          <note>
            Diskussionen fortsätter om hur handeln med utsläppsrätter kan
            effektiviseras så att den bidrar till ännu mer minskning. Detta
            är ett tydligt område där vi behöver göra mer.
          </note>
          <note type="speaker">
            Anf. 97 AMANDA PALMSTIERNA (MP):
          </note>
          <note>
            Fru talman! Jag tackar statsministern för redogörelsen.
          </note>
          <note>
            Vi har äntligen landat ett klimatmål, och som vi har hört blev
            det på minst 55 procent. Det är dock inte tillräckligt eftersom
            det inte är i linje med vetenskapen. Som jag tog upp på EU-nämnden
            innan toppmötet går det inte att förhandla med naturens lagar.
          </note>
          <note>
            Både Miljöpartiet och regeringen hade velat gå längre. Samtidigt
            är det historiskt att EU har samlats kring detta mål. Det gör
            att EU går före som en klimatledarkontinent, vilket är väldigt
            värdefullt.
          </note>
          <note>
            På den öppna EU-nämnden tog jag upp frågan om nettomål och att
            vi är oroliga för att detta ska urholka målets ambitionsnivå.
            Det är viktigt att slå vakt om målets ambition och integritet
            så att det inte går att fiffla genom något slags kreativ bokföring.
          </note>
          <note>
            Jag tog också upp utsläppshandeln, som är EU:s enskilt viktigaste
            verktyg. Detta kom ju upp på rådets möte, och statsministern rapporterade
            att man ska återkomma med kostnader för utsläppsrätter. Nu väntar
            förhandlingar med parlamentet, och parlamentet står ju bakom 60
            procent.
          </note>
          <note>
            Mina två frågor är: Hur ser statsministern på möjligheten att
            skärpa utsläppshandeln? Hur sannolikt tror statsministern att
            det är att vi nu kan få till en bra ambition för målet vad gäller
            dess integritet, apropå det här med nettomålet?
          </note>
          <note type="speaker">
            Anf. 98 Statsminister STEFAN LÖFVEN (S):
          </note>
          <note>
            Fru talman! Vad gäller netto- och bruttomål är det viktigt att
            vi ser upp. Man kommer såklart också att räkna sänkor, och den
            möjligheten finns. Men för vår del är det viktigt att ligga på
            om att det är utsläppen som ska minska. Vi ska inte rädda detta
            med att öka på sänkorna, utan utsläppen måste minska.
          </note>
          <note>
            Att döma av de svenska satsningarna i stålindustrin, gruvindustrin
            och batteriproduktionen kommer mer och mer att handla om att få
            ned utsläppen.
          </note>
          <note>
            Vi måste dock ligga på för att säkerställa en utsläppsminskning,
            för det är givetvis det bästa.
          </note>
          <note>
            Utsläppshandel är en del, och därför är det uppe till diskussion
            hur den kan effektiviseras. En del av pengarna från utsläppshandeln
            går till en fond som stöder omställning. Utifrån den diskussion
            som var förra veckan vill nog många länder se att det inte blir
            en försämring av detta stöd. Det gäller till exempel Polen, som
            vi alla vet har en lång väg att gå på grund av sin energimix bestående
            av olja, kol och gas och bara en liten del förnybart. Polen behöver
            därför veta att systemet med utsläppsrätter också i fortsättningen
            ger dem möjlighet att ställa om. Det kommer nog att vara en viktig
            parameter.
          </note>
          <note>
            Vi ska driva på för ett effektivt utsläppshandelssystem som minskar
            utsläppen, för de måste minska.
          </note>
          <note type="speaker">
            Anf. 99 AMANDA PALMSTIERNA (MP):
          </note>
          <note>
            Fru talman! Jag tackar statsministern för ett tydligt svar. Så
            här sist i frågerundan får jag nog lov att upprepa lite av det
            som har sagts tidigare.
          </note>
          <note>
            När det gäller demokrati och rättsstatens principer är det precis
            som statsministern sa historiskt att det skärpta regelverket kommer
            på plats. Oppositionen i Ungern har reagerat positivt på detta,
            och det är mycket bra att rättsstatsmekanismen antas med kvalificerad
            majoritet så att Polen och Ungern inte kan hålla varandra om ryggen
            med veto längre. Som statsministern också sa är regelverket som
            förhandlades med parlamentet intakt.
          </note>
          <note>
            Kritiken gäller att man är rädd att det ska förhalas i EU-domstolen
            i flera år. Jag har dock också hört ett år. Det är därför bra
            om Sverige kan ha ett örnöga på detta så att det inte sker försök
            till förhalning. Det ligger säkert i riksdagens intresse att få
            följa denna utveckling fortlöpande.
          </note>
          <note type="speaker">
            Anf. 100 Statsminister STEFAN LÖFVEN (S):
          </note>
          <note>
            Fru talman! Jag kan bara hålla med. Det är viktigt att vi håller
            koll på processen så att det blir som det är tänkt.
          </note>
          <note>
            Förordningen är på plats. Parlamentet ansåg också att det uttalande
            som gjordes inte stred mot förordningen, och rättsexperterna har
            sagt att det inte ändrar syftet. Nu ska förordningen implementeras.
            Jag hade gärna sett den fix och färdig den 1 januari, men det
            går inte av praktiska skäl. Tillämpningen gäller dock från den
            1 januari 2021, så även om det blir senare processer gäller den
            alltså från årsskiftet.
          </note>
          <note>
            Återrapporteringen var härmed avslutad.
          </note>
          <note>
            § 10 (forts. från § 8) Utbildning och universitetsforskning (forts.
            UbU1)
          </note>
          <note type="speaker">
            Anf. 101 ROBERT STENKVIST (SD) replik:
          </note>
          <note>
            Fru talman! Jag kände mig tvungen att begära replik efter det
            statsrådet sa om SD.
          </note>
          <note>
            De nedskärningar som statsrådet tog upp är rent administrativa
            nedskärningar. Man kan ju göra vinster på att samordna administrationen,
            och de pengarna kan ju gå till undervisning och forskning. Det
            är bra och något alla vinner på.
          </note>
          <note>
            När det gäller det forskningsanslag som vi tar bort från de konstnärliga
            högskolorna överför vi dessa pengar krona för krona till basanslaget.
            Detta måste man fatta när man läser tabellen. De förlorar inte
            en enda krona på detta. Vi för bara över anslaget från forskningen
            till deras basanslag.
          </note>
          <note>
            Är det Victor Orbán som har föreslagit en sådan här modell? Nej,
            det är Pam Fredman i slututredningen.
          </note>
          <note>
            När det gäller lärosätenas frihet vill vi egentligen ha mer frihet,
            inte mindre, som jag har påpekat en massa gånger nu. Vi vill två
            saker.
          </note>
          <note>
            Det första är att den forskning och undervisning som sker ska
            följa högskolelagen och bygga på vetenskap. Man gjorde en jätterestaurering
            i Norge när man tog bort sådant som inte uppfyllde kraven, och
            då är det Norge vi pratar om, inte Ungern.
          </note>
          <note>
            Det andra är att lärosätenas frihet ska bli större och att postmodernistisk
            ideologi inte ska påtvingas lärare när anslag söks. Erik Ringmar
            ska till exempel inte tvingas ha studentlitteratur av Judith Butler
            när han håller kurser i historia. Skillnaden mellan statsrådet
            och mig är att statsrådet vill att Ringmar ska tvingas ha med
            boken i litteraturlistan medan jag vill ha mer frihet. Ingen lärare
            ska bli påtvingad böcker i sin kurslitteratur. Jag tror att det
            är tvärtemot Orbáns politik.
          </note>
          <note type="speaker">
            Anf. 102 TREDJE VICE TALMANNEN:
          </note>
          <note>
            Vi tittar lite fundersamt därför att vi inte brukar omnämna enskilda
            personer som inte deltar i debatten. Vi brukar inte namnge dem
            i kammardebatter om de inte är offentliga personer.
          </note>
          <note type="speaker">
            Anf. 103 Statsrådet MATILDA ERNKRANS (S) replik:
          </note>
          <note>
            Fru talman! Jag vill bara ha fört till protokollet att det är
            Sverigedemokraterna som drar parallellerna till en viss person
            och ett visst land.
          </note>
          <note>
            Det som jag mycket tydligt uttrycker är att det går en absolut
            rak linje i det som Sverigedemokraterna för fram i sin auktoritära,
            högerkonservativa, högerextrema ideologi. Det är en ideologisk
            utgångspunkt i hur ni ser att man ska begränsa den fria forskningen
            och välja ut vilken forskning som ur ett politiskt perspektiv
            är värdig att genomföras eller inte. Det är en del av den ideologiska
            tradition där Sverigedemokraterna befinner sig tillsammans med
            andra runt om i världen.
          </note>
          <note>
            Det är ändå anmärkningsvärt att det var just på Malmö universitet
            och Södertörns högskola som det fanns lite administrativa vinster
            så att man kunde göra neddragningar där. Det är väl ändå med precision
            som man kan göra neddragningar på alla de konstnärliga högskolorna
            på just den konstnärliga forskningen. Det var just där Sverigedemokraterna
            hittade förändringarna när det gäller högre utbildning och forskning.
            Dessutom var Sve ­ rigedemokraternas Robert Stenkvist i sitt anförande
            väldigt tydlig med att han och partiet inte tycker att jämställdhet
            är speciellt viktigt eller något som en fri akademi och en fri
            forskning ska hänge sig åt.
          </note>
          <note>
            Jag vidhåller att detta är samma auktoritära väg som vi ser andra
            exempel på i vår omvärld, där både konsten och den fria forskningen
            i och med det hotas och där auktoritära högerkonservativa regeringar
            begränsar både utbildningen och forskningen utifrån sin ideologi.
            Det är inte en väg som jag och regeringen tänker ta. Vi tänker
            stå upp för den fria forskningen.
          </note>
          <note type="speaker">
            Anf. 104 ROBERT STENKVIST (SD) replik:
          </note>
          <note>
            Fru talman! Dessa högskolor råkar ligga väldigt nära varandra.
            Det är tre mil mellan Lunds universitet och Malmös – numera –
            universitet, och samma sak med Mälardalens högskola och Södertörns
            högskola. Det är geografiska områden med precision, fru talman.
          </note>
          <note>
            Nej, vi vill inte förbjuda någon forskning, mer än vad som görs
            i dag. Det är råd – Vetenskapsrådet och de andra råden – som beslutar
            vilka som ska få anslag eller inte. Alla får inte anslag; det
            är jättemånga som inte får det. Är det auktoritärt styre att neka
            anslag?
          </note>
          <note>
            Regeringen styr med sina regleringsbrev. Jag tror att våra regleringsbrev
            skulle bli mindre styrande än regeringens och ge mer frihet. Om
            vi inte vill påtvinga lärare kurslitteratur, är vi auktoritära
            då? Det är ju regeringen, eller det som utlöper från regeringen,
            som är auktoritär och som påtvingar lärare kurslitteratur. Vi
            vill ju inte göra det. Om man vill ha en bok av Judith Butler
            får man ha det. Gör som ni vill! Det är detta vi säger. Vi vill
            ha mindre tvingande regler än vad regeringen vill. Hur man kan
            få det till auktoritärt förstår jag inte. Vi vill ha mer frihet,
            inte mindre frihet.
          </note>
          <note type="speaker">
            Anf. 105 Statsrådet MATILDA ERNKRANS (S) replik:
          </note>
          <note>
            Fru talman! Jag förstår om Sverigedemokraterna har lite svårt
            att fatta. Ta bara en sådan sak som förs fram här i debatten:
            att det är regeringen som bestämmer kurslitteratur på våra universitet
            och högskolor. Det är ju falskt. Det stämmer inte. Det gör inte
            regeringen. Så jag förstår om det är lite svårt för Sverigedemokraterna
            att förstå.
          </note>
          <note>
            Men jag kan hjälpa Sverigedemokraterna. Så här är det: I den
            auktoritära, högerkonservativa, högerextrema ideologiska tradition
            där Sverigedemokraterna befinner sig följer det som Robert Stenkvist
            och Sverigedemokraterna uttrycker en rak linje. Det är precis
            det som vi ser hända i andra delar av världen. Detta visar med
            all tydlighet att vi måste värna den fria forskningen och den
            fria akademin och att det fria kunskapssökandet på våra universitet
            och högskolor är ett värn för demokratin. Detta tänker jag fortsätta
            att stå upp för.
          </note>
          <note type="speaker">
            Anf. 106 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Jag inleder med att svara på statsrådets fråga angående
            möjligheter för fler att läsa på högskola och universitet. Frågan
            uppkom när man införde att alla yrkesutbildningar skulle bli treåriga
            och teoretiska och även vara högskoleförberedande. Då blev bekymret
            att inte alla som inte var studiemotiverade ville läsa på gymnasiet.
          </note>
          <note>
            Det blev en stor diskussion om vad som skulle göras, varpå Moderaterna
            ändrade sig och sa att man i stället ska kunna välja bort de högskole
            ­ förberedande ämnena. Man kan välja så att det blir en yrkesutbildning
            utan de ämnena, eller så kan man ha kvar dem. Sedan kan man givetvis
            ångra sig senare i livet – man kanske vill läsa vidare i alla
            fall. Då finns förstås möjligheter att komplettera. När man har
            gjort det är det viktigt att högskoleprovet finns kvar som en
            andra chans. Även moderater kan ändra sig när det blir fel. Vi
            vill alltså att det ska finnas högskoleförberedande yrkesutbildning
            men att man ska kunna välja bort de högskoleförberedande ämnena.
          </note>
          <note>
            Sedan har jag några frågor om forskningspropositionen, som statsrådet
            nämnde. Vi är väldigt positiva till det som vi har hört hittills.
            Vi har förstås inte hört allt ännu. Jag vet inte om vi ska kalla
            det julklapp eller inte; det återstår väl att se om några dagar.
            Vad vi vill vara säkra på är att de stora ekonomiska satsningarna
            också höjer kvaliteten och att det inte blir mer av samma som
            redan finns och som kanske inte riktigt räcker till.
          </note>
          <note>
            Sista frågan gäller satsningarna på studenthälsan och hur de
            ska ske. Det är en jätteviktig fråga, och kvaliteten varierar
            mycket mellan olika studenthälsor. Jag har själv suttit i styrelsen
            för Akademihälsan och såg att behovet var väldigt stort men att
            det också var väldigt begränsat hur mycket studenthälsan fick
            och kunde göra. Därför vill jag gärna höra hur satsningar ska
            ske på studenthälsan.
          </note>
          <note type="speaker">
            Anf. 107 Statsrådet MATILDA ERNKRANS (S) replik:
          </note>
          <note>
            Fru talman! Tack, Marie-Louise Hänel Sandström och Moderaterna!
          </note>
          <note>
            Det som jag reagerade på var att den moderata riksdagsledamoten
            var väldigt glad över den möjlighet som hon själv hade fått att
            gå på både högskola och universitet och också uttryckte att detta
            är viktigt för att kunna stå stark på inte minst arbetsmarknaden.
          </note>
          <note>
            Det är samtidigt alldeles uppenbart att Moderaterna tillhör dem
            som plockade bort och begränsade möjligheten till högskolebehörighet
            för alla elever som går på yrkesgymnasieprogram. Det går inte
            att säga något annat än att detta visar på en syn på människan
            och samhället där inte riktigt alla ska få det riktigt lika lätt
            att ta sig vidare till högre utbildning. Jag delar inte den synen.
            Jag tycker att om man har kunskaperna, ambitionen, möjligheten
            och viljan ska man ha möjlighet att ta sig vidare till en högre
            utbildning. Vi vet dessutom att vi har väldigt stora yrkesområden
            som behöver mer utbildad personal och som kräver högre utbildning
            – lärare, sjuksköterskor, ingenjörer och andra. Man får nog ändå
            ta ansvar för den politik som man själv företräder.
          </note>
          <note>
            Jag ser mycket fram emot att presentera forskningsinnovationspropositionen
            i dess helhet. Det är självfallet så att den svenska forskningen
            vilar på kvalitet. Detta är också något som vi tillsammans med
            likasinnade i Europa driver på för mycket tydligt, för det är
            klart att vi ska ha den bästa forskningen av allra högsta kvalitet.
            Jag känner mig väldigt trygg med att det är det vi kommer att
            kunna fortsätta ha med en nästan 10-procentig höjning av forsknings-
            och innovationsbudgeten framåt i tiden.
          </note>
          <note>
            Jo, det är ytterligare pengar som vi fördelar till studenthälsan.
            Vi ser nämligen att det behövs, inte minst nu när många studenter
            sliter hårt med studier på distans när de egentligen skulle ha
            varit på campus.
          </note>
          <note type="speaker">
            Anf. 108 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Jag vill återigen förklara för statsrådet att Moderaterna
            hade synen att det är viktigt att kunna gå på gymnasiet. När elever
            valde bort att gå på gymnasiet gjorde vi det möjligt att välja
            bort de studieförberedande ämnena. Men vi har ändrat oss och sagt
            att det är viktigt att möjligheten finns. Vi tycker absolut att
            det ska vara möjligt. Jag är fortfarande väldigt glad att jag
            har haft möjligheten, och jag vill att många andra också ska ha
            den. Vi tycker alltså att alla elever ska ha möjlighet att gå
            treårigt gymnasium som är högskoleförberedande.
          </note>
          <note>
            Den som vill gå en yrkesutbildning och inte vill ha det teoretiska
            ska dock ha möjlighet att välja bort det. Det ska gå att komplettera
            senare. Gymnasieutbildningen är nämligen också väldigt viktig,
            även om det givetvis är viktigt att sedan komma ännu längre och
            vidare. Vi ser därför fortfarande med oro på att vissa som tycker
            att det är för teoretiskt väljer att inte läsa gymnasiet, men
            bilden är att alla ska ha möjlighet att läsa den utbildning de
            önskar. Det har man rätt att göra.
          </note>
          <note>
            När det gäller forskningen i Europa har man inom forskningsvärlden
            sett en ganska stor oro just för satsningen i Europa, eftersom
            man inom EU ändå har satsat mindre pengar än tidigare. Vi har
            diskuterat detta tidig ­ are. Det satsas mindre pengar inom forskningen,
            vilket gör att man känner en stor oro för att forskningskvaliteten
            ska minska både inom EU och i Sverige. Jag ser dock fram emot
            propositionen, givetvis. Jag hoppas också att det jag säger inte
            stämmer utan att vi kommer att satsa ännu mer än vi gjort tidigare
            och att vi kommer att hålla hög klass och inte bli förbi ­ sprungna,
            vilket vi håller bli att bli just nu.
          </note>
          <note type="speaker">
            Anf. 109 Statsrådet MATILDA ERNKRANS (S) replik:
          </note>
          <note>
            Fru talman! Sett i relation till bnp hör Sverige till de länder
            som lägger mest på forskning och utveckling, nämligen 3,4 procent
            av bnp. Det är dock ingenting som gör att vi kan luta oss tillbaka,
            utan vi måste snarare inse att vi behöver göra ytterligare lite
            till om vi ska behålla den positionen. Det är också anledningen
            till att vi har kunnat förhandla fram en 10-pro ­ centig ökning
            till forskning och innovation de kommande åren, och vi lig ­ ger
            oerhört starkt till redan nästa år – i den här forsknings- och
            innova ­ tionspropositionen är budgeten för forskning och innovation
            nio gånger så stor år ett än vad den har varit tidigare. Det är
            ju för att vi ska kunna vara ett ledande land också när det gäller
            forskning. Budgeten är framförhand ­ lad i mitten av svensk politik,
            och det är jag väldigt glad över.
          </note>
          <note>
            En del där vi också stärker den svenska forskningen handlar om
            att vi aviserar att Mälardalens högskola ska bli Mälardalens universitet.
            Det kommer att ge en enorm utvecklingskraft inte bara till den
            här regionen utan också till den svenska forskningen och det svenska
            forskarsamhället. Det finns alltså mycket spännande här som kommer
            att stärka kvaliteten men också se till att vi har forskning i
            hela landet.
          </note>
          <note>
            Så sent som i förra veckan mötte jag en av Nobelpristagarna,
            och hon fick Nobelpris för forskning som hon till del hade genomfört
            vid Umeå universitet. Jag vet inte hur Marie-Louise Hänel Sandström
            ser på det, men vissa till henne ideologiskt närstående ledarsidor
            – kan man väl säga – brukar inte alltid vara helt för att vi ska
            ha högre utbildning, högskolor och universitet runt om i hela
            landet. Umeå universitet kanske inte betraktas som ett prestigeuniversitet
            av vissa, men jag tycker att det är ett fantastiskt universitet.
            Nobelpristagaren sa också själv att det var avgörande för henne
            att hon fick bedriva sin forskning vid just Umeå universitet,
            med de förutsättningar som fanns där, och det visar väl på vikten
            av att vi har stärkt forskningen i hela vårt land.
          </note>
          <note type="speaker">
            Anf. 110 ILONA SZATMARI WALDAU (V) replik:
          </note>
          <note>
            Fru talman! Tack för de inblickar vi fick i den forskningsproposition
            som ska presenteras, statsrådet Matilda Ernkrans!
          </note>
          <note>
            Det jag vill prata om nu är dock inte forskning utan basutbildning.
            Vi är överens om att det är bra att högskolor och universitet
            byggs ut med fler platser så att fler av våra ungdomar och andra
            kan välja att studera, men jag saknar information om vad regeringen
            har för planer för att minska avhoppen. Jag tog upp det i mitt
            anförande, men statsrådet nämnde det inte i sitt anförande.
          </note>
          <note>
            Vi vet ju att våra lärosäten och universitet har jobbat väldigt
            hårt och lyckats bra med att ställa om till digital undervisning,
            men samtidigt ser vi att avhoppen har ökat mycket mer än antalet
            nyantagna vid universiteten och lärosätena. Det skulle kunna vara
            en indikation på att det inte har fungerat så bra och att studenter
            som kanske inte kommer från studievana hem av olika skäl inte
            har klarat av studierna. Därför skulle jag vilja veta lite grann
            hur statsrådet har tänkt lösa det problemet, om vi kan kalla det
            ett problem.
          </note>
          <note>
            Jag konstaterar att det i budgeten inte finns någon utökning
            av pengen till, det vill säga ersättningen för, varje student.
            Det har vi i Vänsterpartiets budgetförslag just för att man ska
            kunna jobba mer med studenter och ge ett bättre pedagogiskt stöd.
            Vi saknar i dag också riktlinjer för hur ett pedagogiskt stöd
            ska se ut. Jag tror att alla lärosäten jobbar bra med detta, men
            det finns ingen enighet och ingen riktlinje. Det gör att det finns
            brister här och var.
          </note>
          <note type="speaker">
            Anf. 111 Statsrådet MATILDA ERNKRANS (S) replik:
          </note>
          <note>
            Fru talman! Tack för frågorna, Ilona Szatmari Waldau!
          </note>
          <note>
            Jag vill börja med att säga att det verkligen är en historisk
            utbyggnad av högskolan som vi klarar av att göra. Jag menar att
            den är riktig nu när pandemin prövar oss och när fler faktiskt
            vill och ska kunna ta sig igenom en högre utbildning. Det är 19
            000 fler utbildningsplatser inför 2021, och vi gör strategiska
            forskningssatsningar. Vi höjer alltså det strategiska forskningsanslaget,
            basanslaget, till våra högskolor och universitet med 900 miljoner
            permanent. Vi gör också en extrasatsning om 500 miljoner redan
            nästa år för att man ska klara av utbyggnaden av högre utbildning
            och kunna knyta an till forskningen.
          </note>
          <note>
            Vi har också hört här i debatten om det bildningslyft som kommer
            att presenteras i forsknings- och innovationspropositionen. Vi
            gör satsningar på studentkårerna, och vi gör satsningar på studenthälsa,
            och allt detta gör vi naturligtvis för att vi ska se till att
            våra studenter får de allra bästa förutsättningarna att i denna
            pandemi ändå ta sig igenom sina utbildningar. De ska kunna examineras
            och gå vidare ut i arbetslivet stärkta efter utbildningen.
          </note>
          <note>
            Med det sagt vill jag vara tydlig med att vi lägger mycket fokus
            på att se till att studenterna faktiskt klarar den utbildning
            de har kommit in på. Det är viktigt. Men jag tycker att man i
            Vänsterpartiet kanske ska vara lite försiktig med hur man använder
            siffror. Att räkna procent när det gäller siffrorna för ökning
            och avhopp ger en helt annan storleksbild än att räkna fysiska
            personer och antalet antagna. Ta Karlstads universitet, exempelvis:
            De har tagit in 1 881 fler, och avhoppen är 215. Siffrorna stämmer,
            men om man räknar detta i procent är alltså antagningen 16 procent
            och avhoppen 104 procent. Det blir väldigt märkligt att räkna
            det i procent.
          </note>
          <note type="speaker">
            Anf. 112 ILONA SZATMARI WALDAU (V) replik:
          </note>
          <note>
            Fru talman! Man kan hålla på och bortförklara olika procentsatser
            bara för att det handlar om få personer, men faktum kvarstår att
            avhoppen från flera av våra lärosäten och universitet har ökat.
            Jag tycker att det är viktigare att ta till sig den signalen och
            diskutera hur det ska kunna åtgärdas än att angripa siffrorna
            i sig. Jag hade önskat få ett bättre svar, helt enkelt.
          </note>
          <note>
            Vi är överens om att utbyggnaden av antalet utbildningsplatser
            är viktig, och jag tycker att det är en bra satsning från regeringen.
            Vänsterpartiet har verkligen välkomnat den och stöder den fullt
            ut. Men när man ökar antalet utbildningsplatser ökar man också
            antagningen, och då kommer det exempelvis in studenter som inte
            kommer från en studievan bakgrund. De kan behöva mer och extra
            stöd, och då behöver man se över hur man jobbar med det pedagogiska
            stödet. Jag tror inte att statsrådet nämnde det.
          </note>
          <note>
            Slutligen vill jag beröra att statsrådet tog upp satsningen på
            studentkårerna. Vänsterpartiet tycker verkligen att det är bra
            att regeringen äntligen satsar på studentkårerna, men satsningen
            skulle behöva vara dubbelt så stor för att täcka behovet. Det
            gjordes en utredning av vad studentkårerna skulle behöva när kårobligatoriet
            avskaffades, men de summorna gick ju aldrig ut till studentkårerna.
            De blev i stället mycket lägre. Nu har reger ­ ingen lagt dit
            hälften av det som behövs om man vill att studentkårerna ska göra
            samma arbete som de gjorde när alla studenter var tvungna att
            vara medlemmar i studentkåren. Jag välkomnar alltså satsningen,
            men den är inte tillräcklig.
          </note>
          <note type="speaker">
            Anf. 113 Statsrådet MATILDA ERNKRANS (S) replik:
          </note>
          <note>
            Fru talman! Jag vill återigen understryka att vi gör en historisk
            utbyggnad. Det är viktigt för att möta inte minst en förändrad
            arbetsmarknad utifrån pandemin. Vi följer upp det med stora satsningar
            på de strategiska forskningsanslagen till universitet och högskolor,
            som gör att man kan klara av forskningsanknytningen när vi också
            bygger ut den högre utbildningen. Vi gör ett bildningslyft, vi
            satsar på studentkårerna och vi satsar på studenthälsan. Detta
            tycker jag visar regeringens engagemang för att vi ska ha en högre
            utbildning som håller hög kvalitet och där våra studenter på universitet
            och högskolor kan må bra och klara sina studier.
          </note>
          <note>
            Sedan måste man naturligtvis alltid jobba med högskolepedagogiken.
            Det är någonting som har blivit än mer tydligt under pandemin.
            Många universitet och högskolor vittnar också om att man nu lägger
            ytterligare engagemang på att klara av att ge utbildningar på
            distans som tidigare har getts på campus.
          </note>
          <note>
            Jag skulle dock vilja säga så här: Är det någonting som vi borde
            ta med oss från denna debatt om högre utbildning och forskning
            är det väl att vi ska vara varsamma om fakta och statistik. Då
            tycker jag – det har ingenting med att förringa problemet att
            göra, och jag har ju också visat vad vi gör för insatser – att
            det är lite slängigt att göra de här jämförelserna i procent.
            Vi kan titta på Karlstads universitet. Ja, det är 215 avhopp,
            men det är också 1 881 nya personer som antagits till utbildning.
            Det blir en mer rättvisande bild av vad som faktiskt har hänt,
            till exempel på Karlstads universitet, om vi använder de siffrorna.
            Det tycker jag att vi behöver ta ansvar för tillsammans.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 december .)
          </note>
          <note>
            § 11 Allmän miljö- och naturvård
          </note>
          <note>
            Miljö- och jordbruksutskottets betänkande 2020/21:MJU1
          </note>
          <note>
            Utgiftsområde 20 Allmän miljö- och naturvård (prop. 2020/21:1
            delvis)
          </note>
          <note>
            föredrogs.
          </note>
          <note type="speaker">
            Anf. 114 JESSICA ROSENCRANTZ (M):
          </note>
          <note>
            Fru talman! I dag debatterar vi utgiftsområde 20 Allmän miljö-
            och naturvård .
          </note>
          <note>
            För Moderaterna är det en självklarhet att vårda vår natur och
            våra vatten och efterlämna en bättre planet till kommande generationer.
            Klimatfrågan är till sin natur gränsöverskridande, och det yttersta
            målet för vår klimatpolitik måste vara globala utsläppsminskningar
            för att hålla temperaturökningen väl under två grader, allra helst
            en och en halv grad, i linje med Parisavtalet. Inom ramen för
            det måste vi i Sverige visa ledarskap för att nå våra egna nationella
            mål och göra det på ett sätt som förenar klimat med tillväxt och
            välstånd, för att på så sätt inspirera andra länder att följa
            efter.
          </note>
          <note>
            Tyvärr är regeringens politik spretig och ineffektiv. Sveriges
            utsläpp minskar inte i den takt som krävs. I genomsnitt har utsläppen
            minskat med mindre än 1 procent per år sedan 2014, enligt Klimatpolitiska
            rådet, och nu på morgonen fick vi siffror för 2019 som bekräftar
            att utsläppen minskar för långsamt för att vi ska nå våra mål.
          </note>
          <note>
            Klimatförändringarna är en av de största utmaningar mänskligheten
            står inför. Det är lätt att tappa hoppet när världen målas i dystra
            färger, men där vissa ser mörker ser Moderaterna ljuset. Sanningen
            är att vi vet vad som måste ske, men vi måste kavla upp ärmarna
            och göra det. Politiken måste undanröja hinder för de stora tekniksprång
            och hoppfulla framsteg som vi ser omkring oss – SSAB som vill
            producera stål utan kol, LKAB med sin fossilfria järnsvamp och
            Northvolt som vill producera hållbara batterier. De flesta bilföretag
            satsar nu på elektrifiering, och allt fler köper en utsläppsfri
            elbil.
          </note>
          <note>
            De stora tekniksprång som vi behöver här och nu bygger på en
            avgörande sak: att det finns tillgång till fossilfri el så att
            det räcker för att både industri och transporter ska kunna ställa
            om. Medan regeringen mot bättre vetande förnekar stigande elpriser
            och elbrist i delar av landet menar Moderaterna att det är allvar
            nu. Vi gör en kraftfull satsning på ökad elproduktion, utbyggda
            elnät och en laddinfrastruktur i hela landet. Både klimatet och
            tillväxten kräver en politik som tar de stora frågorna på allvar
            och som gör omställningen möjlig i hela Sverige.
          </note>
          <note>
            Fram till 2045 kommer vi att behöva 60 procent mer el, förmodligen
            mer , eftersom LKAB:s nya satsning på fossilfri järnsvamp ensam
            kräver en ökad elanvändning motsvarande en tredjedel av Sveriges
            nuvarande energianvändning. Därför vill Moderaterna utveckla alla
            våra fossilfria energislag. Vi vill se forskning om och utveckling
            av förnybara energikällor men också ny kärnkraft med små, modulära
            reaktorer. Vi vill se ett nytt energipolitiskt mål om 100 procent
            fossilfritt. Vi kräver också kortare tillståndsprocesser för utbyggnad
            och investeringar i elnäten så att elen finns där och när den
            behövs.
          </note>
          <note>
            Utöver industrin skriker också transportsektorn efter mer el.
            I dag kräver politiken att människor köper en elbil men möter
            inte upp i andra änden. Vad kan vara mer av ett statligt ansvar
            än att hjälpa till att bygga ut den infrastruktur som krävs? Moderaterna
            satsar i sin budget 1 miljard, dubbelt så mycket som regeringen,
            på en snabb utbyggnad av laddstolpar för personbilar i hela landet
            och ett stöd till laddstationer för lastbilar. Teknikutvecklingen
            är snabb, fru talman, och stödet ska vara teknikneutralt och kunna
            användas till el, elvägar och även tankstationer för vätgas.
          </note>
          <note>
            Sveriges industri är i framkant, tekniskt och miljömässigt. Genom
            sin export av varor som tillverkas med små klimatavtryck bidrar
            den till minskade utsläpp globalt. Samtidigt står industrin för
            en tredjedel av våra utsläpp. Därför är det centralt i Moderaternas
            politik att få ned de utsläppen. Vi bygger ut Industriklivet för
            att verkligen stödja industrin i att utveckla och investera i
            nya tekniker. Vi vill också få på plats en storskalig satsning
            på att fånga och lagra koldioxid, så kallad CCS och bio-CCS. Tekniken
            kan på riktigt skapa både stora utsläppsminskningar och till och
            med negativa utsläpp.
          </note>
          <note>
            Redan 2021 vill vi ha en finansieringsmodell på plats för att
            kunna stödja de företag som vill satsa på den här tekniken. När
            vi nu ser att vårt grannland Norge kliver fram och tar beslut
            i stortinget om att bygga en lagringsplats för koldioxid vill
            vi självklart att svensk koldioxid ska kunna lagras där. Vi måste
            hålla jämna steg och bejaka den fantastiska möjlighet som det
            innebär att kunna fånga och lagra koldioxid.
          </note>
          <note>
            För att minska beroendet av fossila bränslen är också övergången
            till biobränslen en viktig del. Med en skogsindustri och ett jordbruk
            i framkant har vi enorma möjligheter i Sverige att producera hållbara
            biobränslen som behövs i till exempel våra bilar. Men trots att
            vi i Sverige redan undantar ungefär en tredjedel av vår skog från
            bruk vill regeringen undanta ännu mer, trots att skogen är helt
            avgörande i klimatomställningen.
          </note>
          <note>
            Moderaterna vill att vi bygger hus av trä, tillverkar kläder
            av trä och kör våra bilar på bränslen från den svenska skogen.
            Då kan vi inte bara skydda mer skog; vi måste också använda vår
            skog. Vi satsar på ett grönt bränslestöd för att utveckla och
            stödja en storskalig inhemsk produktion av biobränslen.
          </note>
          <note>
            Fru talman! Miljöfrågorna handlar om mer än bara koldioxid. Sverige
            har en av Europas längsta kuster. Många av oss lever och verkar
            nära och är beroende av våra vatten. Samtidigt vet vi att inte
            minst Östersjön mår dåligt av historiska försyndelser.
          </note>
          <note>
            Moderaterna tar krafttag för ett rent och friskt Östersjön genom
            både nationella och internationella åtgärder för att minska övergödning,
            miljögifter och nedskräpning. Vi satsar också på avancerad vattenrening,
            bärg ­ ning av miljöfarligt avfall samt forskning, liksom på en
            tryggad dricksvattenförsörjning och ett nationellt kunskapsråd
            för dricksvatten.
          </note>
          <note>
            Moderaterna är måna om att områden med höga naturvärden ska skyddas
            men att de också måste tas om hand. Det finns ett skötselunderskott
            i dag, enligt Naturvårdsverket. Vi har helt enkelt skyddat mer
            än vad vi mäktat med att ta hand om. Moderaterna ökar därför medlen
            till förvaltningen av värdefull natur och stärker även den biologiska
            mångfalden genom åtgärder för pollinationer.
          </note>
          <note>
            Vi vet också att människor upplever nedskräpning som ett problem.
            Skräp ger upphov till mer nedskräpning och otrygghet. Därför ger
            vi ett förlängt kunskapsuppdrag till Håll Sverige rent, men vi
            vill också införa böter, ett slags sanktionsavgift, för den som
            slänger småskräp som snus, fimpar och tuggummin i vår natur.
          </note>
          <note>
            Fru talman! Det finns mycket att säga på det här området, men
            helt klart är att det är av central vikt att politiken i dag och
            vi som sitter i den här församlingen tar ansvar för vår gemensamma
            miljö – både för de män ­ niskor och djur som finns på vår planet
            i dag och för kommande generatio ­ ner.
          </note>
          <note type="speaker">
            Anf. 115 HANNA WESTERÉN (S) replik:
          </note>
          <note>
            Fru talman! Jag vill börja med att understryka att jag verkligen
            välkomnar Moderaternas engagemang i miljöfrågan. Mycket av det
            som Jessica Rosencrantz har lyft upp är också sådant som Socialdemokraterna
            och givetvis hela regeringen står bakom. Jessica Rosencrantz lyfte
            särskilt upp SSAB, LKAB, Northvolt och de fantastiska föresatserna
            som finns när det gäller elektrifiering.
          </note>
          <note>
            Som socialdemokrat besjälas jag verkligen av att omställningen
            måste ske, att den måste ske nu, att den måste ske i hela Sverige
            och att den måste vara rättvis. Jag kan inte låta bli att förundras
            över att Moderaterna så varmt har omfamnat Industriklivet men
            sedan helt missar den andra delen som finns i och med Klimatklivet.
          </note>
          <note>
            Jessica Rosencrantz lyfte särskilt upp att omställningen behöver
            göras möjlig i hela Sverige, och det är någonting som jag verkligen
            omfamnar och tycker låter alldeles fantastiskt. Men omställningen
            blir bara möjlig i hela Sverige om vi får den att ske på alla
            nivåer – i näringslivet, i kommuner och regioner och hos alla
            människor som bor runt om i Sverige. Då behövs båda delarna. Då
            behövs Industriklivet men också Klimatklivet.
          </note>
          <note>
            Jag undrar därför hur Moderaterna har resonerat när man har omfamnat
            den ena men inte den andra satsningen, för de hänger intimt ihop
            för att vi på allvar ska kunna få ned utsläppen.
          </note>
          <note type="speaker">
            Anf. 116 JESSICA ROSENCRANTZ (M) replik:
          </note>
          <note>
            Fru talman! Tack för frågan, Hanna Westerén!
          </note>
          <note>
            Jag kan börja med att konstatera att det är glädjande att vi
            har samsyn i många delar. Jag tror att det är viktigt att vi har
            en bred enighet i svensk politik kring många av huvuddragen i
            den här viktiga frågan.
          </note>
          <note>
            När det gäller Klimatklivet är det ingen hemlighet att Moderaterna
            har kritiserat den satsningen länge. Regeringen lägger 2 miljarder
            på den här enskilda budgetposten. Satsningen har dömts ut av expert
            efter expert från exempelvis Riksrevisionen och Konjunkturinstitutet.
            Det handlar inte om att jag tvivlar på regeringens goda intentioner,
            men vi ställer krav på att våra skattepengar ska läggas på åtgärder
            som vi vet ger resultat.
          </note>
          <note>
            Jag kan konstatera att Riksrevisionen i sin granskning till exempel
            kom fram till att Klimatklivet inte är en del av en effektiv styrmedelskombina
            ­ tion för att nå transportmålet.
          </note>
          <note>
            Jag betvivlar som sagt inte att det finns goda intentioner, men
            jag tyck ­ er inte att det är klokt att lägga de 2 miljarderna
            på den här satsningen som experterna bedömer är väldigt kostsam
            i relation till de utsläppsminskning ­ ar som den ger upphov till.
            Jag tror att det finns smartare sätt.
          </note>
          <note>
            Vi gör till exempel en stor satsning på att bygga ut laddinfrastrukturen.
            Där menar vi att staten verkligen har ett åtagande. Staten har
            ett ännu större ansvar att se till att det finns en publik laddinfrastruktur
            längs med våra vägar än vad den har att hjälpa till med att installera
            hemmaladdning. Där har regeringens satsningar släpat efter år
            efter år. Riksrevisionen pekar på att om det är någonstans som
            man kan gå in från statens sida är det där det finns marknadsmisslyckanden,
            såsom den publika laddinfrastrukturen. Vi gör just den satsningen
            i vår budget.
          </note>
          <note>
            Vi delar helt enkelt inte bedömningen att Klimatklivet är ett
            smart sätt att uppnå utsläppsminskningar. Vi kan göra bättre saker
            för skattebetalarnas pengar.
          </note>
          <note type="speaker">
            Anf. 117 HANNA WESTERÉN (S) replik:
          </note>
          <note>
            Fru talman! Jag respekterar givetvis hållningen när det gäller
            Klimat ­ klivet. Man kan absolut landa i olika slutsatser i svensk
            politik. Dock efter ­ lyser jag att man har ett perspektiv som
            hänger ihop, att man självklart lyfter fram industrins omställning
            – den är oerhört central, liksom fordons ­ flottans – men det
            måste hänga ihop och ske i hela Sverige. Jag tror att Klimatklivet
            alltmer kommer att visa sig ha väldigt positiva effekter.
          </note>
          <note>
            Jag noterar särskilt att Jessica Rosencrantz lyfter fram våra
            expertmyndigheter. Tittar man på vad expertmyndigheterna tycker
            kan man se att Naturvårdsverket menar att utsläppen faktiskt går
            ned. Det finns positiva siffror där.
          </note>
          <note>
            En annan expertmyndighet, som ledamoten själv lyfte fram, nämligen
            Konjunkturinstitutet, konstaterar att det absolut bästa och mest
            effektiva sättet att få ned utsläppen är att kraftigt höja bensinskatten.
            Är det någonting som Moderaterna är beredda att göra för klimatet?
          </note>
          <note type="speaker">
            Anf. 118 JESSICA ROSENCRANTZ (M) replik:
          </note>
          <note>
            Fru talman! Först och främst tycker jag att Industriklivet och
            Klimatklivet är två helt olika saker. Industriklivet handlar om
            att hjälpa industrier med investeringar i miljardklassen som på
            riktigt kan minska utsläppen radikalt i Sverige. Klimatklivet
            går till allt och ingenting och är ett otroligt spretigt stödsystem
            som Moderaterna eller experterna inte alls tror är en vettig väg
            att gå.
          </note>
          <note>
            När det gäller koldioxidskatter håller jag med de expertmyndigheter
            som pekar på att koldioxidskatten är ett av de mest effektiva
            verktyg som vi har. Det är också därför som Sverige har en av
            Europas högsta bränsleskatter, och det stöder vi. Sedan tycker
            vi att man ändå kan diskutera vilken nivå de ska ligga på, för
            människor måste få en ärlig chans att ställa om.
          </note>
          <note>
            Vi gör en dubbelt så stor satsning på laddinfrastruktur jämfört
            med regeringen. Men tills det finns en möjlighet för människor
            att köra elbil i hela Sverige måste det gå att få ihop sin tillvaro
            här och nu, och då kan vi inte ha hur höga bränsleskatter som
            helst.
          </note>
          <note>
            Det gäller att hålla två tankar i huvudet samtidigt, menar vi.
          </note>
          <note type="speaker">
            Anf. 119 MARTIN KINNUNEN (SD):
          </note>
          <note>
            Fru talman! Jag vill börja med att yrka bifall till den enda
            reservationen i det här betänkandet, och den är från Sverigedemokraterna.
          </note>
          <note>
            Trots pandemin fortsätter miljö- och kanske framför allt klimatfrågor
            ­ na att finnas högt upp på den politiska agendan. Det är glädjande.
            Samtidigt kan pandemin mana till viss eftertanke.
          </note>
          <note>
            Trots massivt efterfrågefall av sällan skådat slag i världsekonomierna
            förväntas utsläppen endast minska med omkring 7 procentenheter
            i år. Oljepriserna befinner sig nu på ungefär samma prisnivå som
            innan pan ­ demin bröt ut, och efterfrågan har särskilt drivits
            på av Kina och ökad jord ­ bruksproduktion i Sydamerika. Vi kan
            räkna med att utsläppen återigen kommer att öka under 2021 drivet
            av ekonomisk tillväxt och beroendet av fossil energi.
          </note>
          <note>
            Fru talman! Det är också detta som måste vara i fokus när det
            kommer till klimatpolitiken: att möjliggöra en övergång från fossil
            energi till fossil ­ fri sådan. Sverigedemokraterna förordar därför
            ökade satsningar på forsk ­ ning och utveckling. Det handlar om
            en storsatsning på en ny forsknings ­ reaktor i Sverige.
          </note>
          <note>
            Sett utifrån att kärnkraften står för nästan hälften av vår elförsörjning
            har det statliga stödet till forskning på kärnteknikområdet under
            lång tid varit ytterst blygsamt. För att kunna uppnå ny, modern
            och ännu mer säker kärnkraft i Sverige behövs också en hög nationell
            kompetens, och för detta behövs ökat stöd. Vi vill därför satsa
            på en statligt finansierad forskningsreaktor för fjärde generationens
            kärnkraft med syftet att kunna återanvända det använda kärnbränslet.
          </note>
          <note>
            Fru talman! Utöver denna satsning vill vi även se ett nytt anslag
            för innovativ miljöteknik. Tanken är att stötta forskning och
            utveckling globalt och i ett tidigare skede än vad som är fokus
            för de satsningar som regeringen gör. Där ser vi i dag ett stort
            fokus på subventioner och företagsstöd. Det blir ofta komplext
            för politiken att syssla med den här typen av stöd som är marknadsstörande,
            och det är ett område där det ofta är dåligt att politiker försöker
            förutse vinnare och förlorare när det kommer till ny teknik.
          </note>
          <note>
            Fru talman! Det är också detta fokus som ligger bakom att Sverigedemokraterna
            avvisar de nationella klimatinvesteringarna, som dömts ut av en
            lång rad expertinstanser. Det handlar om projekt som ändå skulle
            ha genomförts, och de beräkningar som görs av miljönyttan har
            också visat sig ha väldigt låg trovärdighet. Det vi däremot behöver
            ha satsningar på är infrastrukturen. Här behöver staten ta ansvar,
            framför allt på landsbygden. Vi satsar därför resurser på laddinfrastruktur.
          </note>
          <note>
            Fru talman! Regeringen har två huvudsakliga strategier för att
            minska utsläppen från fordonssektorn, och det är två väldigt dåliga
            satsningar.
          </note>
          <note>
            Först har vi bonus–malus-systemet, vilket vi avvisar och som
            vi drar ned på i våra satsningar i miljöbudgeten, även om det
            egentligen får en nettonolleffekt på statens budget. Bonus–malus-systemet
            har utvärderats av såväl Riksrevisionen som Konjunkturinstitutet
            som konstaterat en hel del saker.
          </note>
          <note>
            Konjunkturinstitutets slutsatser är att systemet uppvisar brister
            i kostnadseffektivitet, att det är förknippat med rekyleffekter
            som stimulerar till ökat bilåkande och att det fördröjer föryngringen
            av fordonsparken, särskilt vad gäller stora utsläppsintensiva
            bilar. Man konstaterar vidare att det är svårt att finna välgrundade
            motiv till systemets existens, att analysen visar att bonus–malus
            har liten inverkan på utsläppen till 2030 och att systemet bör
            fasas ut.
          </note>
          <note>
            Konjunkturinstitutet uttalar sig även om de fördelningspolitiska
            effekterna. Där finner man att det är sannolikt att systemet gynnar
            höginkomsttagare i städer som kan tänka sig att köpa liknande
            bilar även utan stöd.
          </note>
          <note>
            Vi har alltså ett stöd- och straffsystem för nya bilar som inte
            minskar utsläppen, för med sig samhällsekonomiska kostnader och
            gynnar höginkomsttagare i storstäderna. Hur kan detta vara rimlig
            politik?
          </note>
          <note>
            Fru talman! Det andra benet i regeringens politik på området
            är reduk ­ tionsplikten. Det är en reform som kanske inte är så
            känd bland medborgarna men som kortfattat innebär att biodrivmedel
            blandas in i det befintliga bränslet som vi tankar på bensinstationerna.
            I dag ska reduktionen vara 21 procent, nästa år 26 procent, och
            2030 ska den vara 66 procent – en världsunik politik med unika
            konsekvenser. För medborgarna för detta med sig två saker. Dels
            blir biodrivmedel dyrare – med andra ord har vi nu ytterligare
            ett system som pressar priserna uppåt – dels ändras bränslets
            sammansättning. Enligt den senast tillgängliga statistiken importeras
            95 procent av råvarorna till biodiesel eller mer specifikt HVO,
            och då är vi bara i början av reduktionspliktsnivån.
          </note>
          <note>
            Ingen kan på allvar tro att svensk biodrivmedelsproduktion kommer
            att hänga med. Och om den skulle göra det har vi andra reduktionsplikts
            ­ system som är införda eller på väg att införas runt om i Europa,
            på en be ­ tydligt mer rimlig nivå ska sägas. Det är ju inte så
            att svenska biodrivmedel nödvändigtvis kommer att konsumeras i
            Sverige, utan handeln sker på en fri, oreglerad marknad.
          </note>
          <note>
            Det mest alarmerande är dock miljönyttan med biodrivmedlen. Enligt
            den senaste statistiken bestod 44 procent av HVO av palmoljebaserade
            produkter, som enligt forskningen är betydligt sämre för miljö
            och klimat än vad fossil diesel är. Hur kan detta vara en rimlig
            politik? Sabbar klimatet men snyggar till den svenska statistiken
            är vad regeringen och de flesta partierna i kammaren gör.
          </note>
          <note>
            Fru talman! Skogen är såklart en viktig del av det här utgiftsområdet
            och ett viktigt område för Sverigedemokraterna. Vi gör här en
            hel del omprioriteringar. Det handlar om anslagssänkningar som
            i praktiken innebär en satsning på svenskt skogsbruk. Vi anser
            att det svenska skogsbruket är ledande i världen. Det har god
            lönsamhet och sker ansvarsfullt, och våra skogsbrukare blir bättre
            och bättre på att kombinera dessa saker, vilket märks av att Skogsstyrelsen
            i dag prognostiserar att vi framöver kommer att få mer äldre skog.
          </note>
          <note>
            Problemen i svensk skogspolitik skulle kortfattat kunna beskrivas
            som ett ouppnåeligt mål om levande skogar och ett problem med
            hur vi definierar skyddad skog här i Sverige. Genom att använda
            en svensk definition som avviker från internationell standard
            lyckas man konstruera att vi skulle ha problem med för lite skyddad
            skog i Sverige. Så är inte fallet om man skulle ta hänsyn till
            internationella definitioner. Detta driver således på en osund
            expansion av skyddade områden, som fått en lång rad negativa konsekvenser
            för såväl skogsbruk som äganderätt.
          </note>
          <note>
            Det har presenterats en utredning för att komma till rätta med
            de här problemen för markägare. Tyvärr är utredningens resultat
            spretigt och speglar därmed regeringen och dess splittrade syn
            på miljö kontra landsbygdsutveckling. Skogsutredningen innehåller
            en rad positiva förslag men även många negativa.
          </note>
          <note>
            När det kommer till skogsutredningen vill vi gärna förverkliga
            en hel del saker som stärker markägarnas rätt att sköta den skog
            som vi alla har nytta av och som ger landsbygd, turism och biologisk
            mångfald en chans att blomstra, men avvisar de förslag som är
            skadliga för landsbygdens befolkning och näring.
          </note>
          <note type="speaker">
            Anf. 120 MARIA GARDFJELL (MP) replik:
          </note>
          <note>
            Fru talman! Klimatförändringar och biologisk mångfald hänger
            ihop. En ny kunskapssammanställning från Naturvårdsverket och
            SMHI ger ett svenskt perspektiv på de starkt sammankopplade frågorna
            att begränsa klimatförändringarna och bevara den biologiska mångfalden.
            Forskare från Lunds universitet och SLU har arbetat fram en kunskapssammanställning
            som bygger på det arbete som klimatpanelen, IPCC, och den mellanstatliga
            plattformen för biologisk mångfald, Ipbes, har gjort.
          </note>
          <note>
            Den globala uppvärmningen leder till att livsmiljöer för flera
            arter försvinner eller krymper, medan andra arter kan få utökade
            utbredningsområden. Så är det i världen och i Sverige.
          </note>
          <note>
            Det finns bra exempel på åtgärder som gynnar både klimatet och
            den biologiska mångfalden, däribland skyddet av skog och strandskydd
            vid kusterna. Klimatarbetet kommer inte att lyckas om inte satsningarna
            på biologisk mångfald ökar.
          </note>
          <note>
            Därför, fru talman, skulle jag vilja ställa en fråga till Sverigedemokraterna.
            De har ju väldigt effektivt i arbetet här i riksdagen de senaste
            två åren dragit med sig Moderaterna, Kristdemokraterna och ibland
            också Centerpartiet och hårt och konsekvent röstat emot Sveriges
            arbete för att skydda biologisk mångfald mer effektivt. Varför?
          </note>
          <note type="speaker">
            Anf. 121 MARTIN KINNUNEN (SD) replik:
          </note>
          <note>
            Fru talman! Sverigedemokraterna vill skydda biologisk mångfald
            så effektivt som möjligt, så jag håller inte alls med om beskrivningen.
          </note>
          <note>
            För världens klimat vore det bra om fler länder kunde ta efter
            svenskt skogsbruk. Vi ska vara stolta över vårt svenska skogsbruk
            och våra svens ­ ka skogsägare som tar ansvar och gör ett otroligt
            bra arbete som förhoppningsvis kan sprida sig till övriga världen.
          </note>
          <note type="speaker">
            Anf. 122 MARIA GARDFJELL (MP) replik:
          </note>
          <note>
            Fru talman! Vi har i miljö- och jordbruksutskottet nu på förmiddagen
            fått en rapport om att miljömålet Levande skogar inte alls är
            möjligt att nå med dagens situation och dagens skogsbruk.
          </note>
          <note>
            För oss beslutsfattare är det viktigt att hitta synergier och
            förebygga målkonflikter. Därför måste vi förstå att biologisk
            mångfald är en förutsättning för att klara klimatomställningen,
            inte någonting som vi kan strunta i. För att få en cirkulär bioekonomistrategi
            behövs satsningar på biologisk mångfald, kolinlagringar i marken
            och ett mer hållbart uttag från jordbruk och skogsbruk. Det behövs
            hushållning.
          </note>
          <note>
            Framtidens internationella köpare av svenska träprodukter kommer
            att ställa krav på skog där inte fjällskogen har skövlats. Vad
            är Sverigedemokraternas åsikt?
          </note>
          <note type="speaker">
            Anf. 123 MARTIN KINNUNEN (SD) replik:
          </note>
          <note>
            Fru talman! Biologisk mångfald är viktigt, men det betyder inte
            att målet Levande skogar är rätt formulerat. Som vi ser det är
            det omöjligt att kombinera målet Levande skogar och ett produktivt,
            livskraftigt skogsbruk. Det är ingenting som jag är ensam om att
            tycka. Vi har hört det genom åren i skogsdebatterna här i kammaren
            från en lång rad olika partier, även sådana till vänster.
          </note>
          <note>
            Vi har exempelvis rödlistade arter som man då ska undvika till
            varje pris. Men vi vet ju historiskt att det varierar. Vi kommer
            alltid att ha vissa rödlistade arter. Arter lämnar rödlistningen
            och nya arter kommer in. Det är lite av en naturlig variation.
          </note>
          <note>
            Vi ska arbeta för biologisk mångfald, men vi måste naturligtvis
            ha rimliga mål som tar hänsyn till verkligheten. Det är snarare
            det som är problemet. Vi har inget problem med biologisk mångfald.
          </note>
          <note type="speaker">
            Anf. 124 HANNA WESTERÉN (S) replik:
          </note>
          <note>
            Fru talman! Jag har med stort intresse lyssnat på Martin Kinnunens
            anförande och kunde inte låta bli att ställa mig frågan: Var finns
            hoppet och framtidstron? Jag tror nämligen att klimatfrågan, rätt
            hanterad, kan innebära enorma möjligheter för Sverige och oss
            alla.
          </note>
          <note>
            Jag kan inte låta bli att ställa mig frågan vilket Sverige Sverigedemokraterna
            vill lämna vidare till våra barn. Sverige måste ställa om – det
            är bråttom. Svenskt näringsliv vill ställa om, liksom svenska
            kommuner och regioner. I omställningen finns stora utmaningar
            men också enorma möjligheter till jobb och utveckling. Rätt hanterad
            innebär omställningen mängder av nya jobb och fantastiska exportmöjligheter.
            Att ta omställningen på allvar är att värna svenska jobb och svensk
            tillväxt.
          </note>
          <note>
            Därför undrar jag: Varför anser inte Sverigedemokraterna att
            detta är möjligheter som Sverige förtjänar?
          </note>
          <note type="speaker">
            Anf. 125 MARTIN KINNUNEN (SD) replik:
          </note>
          <note>
            Fru talman! Jag ska tala om vad vi vill ha för Sverige. Vi vill
            ha ett Sverige som bibehåller en fossilfri energiförsörjning,
            något som hotas av regeringens politik när man låter Miljöpartiet
            bestämma. Vi vill ha hög ekonomisk tillväxt i Sverige, men tillväxten
            har tyvärr stagnerat. Sverige har de lägsta tillväxtsiffrorna
            per capita i Europa.
          </note>
          <note>
            Vi vill återindustrialisera Sverige. Vi vill inte att företag
            flyr med produktionen till andra länder; vi vill att de kommer
            tillbaka. För ju fler varor och tjänster vi kan producera i Sverige,
            desto mer bidrar vi till en hållbar klimatpolitik över hela världen.
            Ju fler varor som produceras här, desto bättre är det för övriga
            världen. Men det kan vara dåligt för de svenska klimatmålen, för
            om vi nästa år skulle börja producera all mat här i Sverige skulle
            de svenska utsläppen öka markant. Men världens utsläpp skulle
            minska. Det skulle alltså vara bättre för klimatet men sämre för
            Socialdemokraternas egen statistik, som de tyvärr har gjort till
            svensk.
          </note>
          <note type="speaker">
            Anf. 126 HANNA WESTERÉN (S) replik:
          </note>
          <note>
            Fru talman! Jag noterar givetvis med stort intresse det som Martin
            Kinnunen anför för Sverigedemokraternas räkning. Sverige ska industrialiseras.
            Det är sällan man är överens med Sverigedemokraterna, men att
            vi ska återindustrialisera och stärka den svenska industrin kan
            vi vara överens om.
          </note>
          <note>
            Däremot verkar vi vara djupt oense om hur detta ska ske. Jag
            kan inte förstå hur man kan missa de möjligheter som finns i Industriklivet
            och Klimatklivet och i allt det arbete som just nu sker inom svenskt
            näringsliv, där man faktiskt ber om att politiken ska peka ut
            riktningen och hjälpa till med omställningen.
          </note>
          <note>
            Jag undrar också kring den internationella aspekten. Jag vet
            att Sverigedemokraterna tycker att vi ska jobba med utsläppen
            på andra håll. Hur stämmer detta överens med att man så kraftigt
            vill dra ned på biståndet och därmed också klimatbiståndet?
          </note>
          <note type="speaker">
            Anf. 127 MARTIN KINNUNEN (SD) replik:
          </note>
          <note>
            Fru talman! Det är såklart glädjande att såväl vi som Socialdemokraterna
            har ambitionen att återindustrialisera Sverige, som jag skulle
            vilja säga att det handlar om. Men då funkar det inte att man
            måste vänta år ut och år in på tillstånd, att beslut ligger och
            samlar damm på Regeringskansliet och att vi inte har öppnat en
            svensk gruva på 20 år eller kanske mer. De viktiga metaller som
            behövs till batterierna kan vi inte fortsätta att importera från
            andra, smutsiga länder – vi har ju dem här i landet. Här behövs
            en mer offensiv politik om vi ska göra skillnad.
          </note>
          <note>
            Vad gäller Industriklivet är det inte en satsning som Sverigedemokraterna
            är särskilt förtjusta i. Vi tycker inte att det är jättebra att
            politiker på olika sätt ska styra med företagsstöd. Men vi behåller
            alla befintliga satsningar. Vi kan också konstatera att inte alla
            de medel som regeringen avsatt för Industriklivet användes senast.
          </note>
          <note type="speaker">
            Anf. 128 ELIN SEGERLIND (V):
          </note>
          <note>
            Fru talman! I Vänsterpartiets budgetmotion, Vägen ut ur krisen
            – en plan för jämlikhet och grön omställning , presenterar vi
            omfattande satsningar på välfärden och ett reformerat skattesystem
            i syfte att öka jämlikheten genom omfördelning och skapa förutsättningar
            för att lyckas med den gröna omställningen.
          </note>
          <note>
            När var och en gör saker för sig, utan hänsyn till att våra liv
            är sammanbundna i ett samhälle, drar de rika ifrån, välfärden
            kollapsar och klimatet havererar. Men när vi gör saker tillsammans
            blir det bättre för alla. Då kan vi stärka välfärden, öka friheten
            för de allra flesta, skapa rättvisa och jämlikhet samt lyckas
            med den nödvändiga omställningen.
          </note>
          <note>
            I den del av budgeten som vi debatterar här i dag finns en hel
            del bra från regeringen som Vänsterpartiet tillstyrker, som satsningar
            på klimat ­ investeringar, klimatbonusen och Industriklivet. Det
            finns dock en del som vi menar saknas, och vi har därför lagt
            till ytterligare 1,4 miljarder för kommande år i satsningar på
            utgiftsområdet. Detta hade kunnat göra det möjligt att genomföra
            nya satsningar.
          </note>
          <note>
            Fru talman! Vänsterpartiet vill se en satsning som tar oss från
            ord till handling och som gör verkstad av de färdplaner som tagits
            fram inom ramen för Fossilfritt Sverige. Internationella energirådet,
            IEA, har nyligen konstaterat att storskaliga investeringar för
            att främja utveckling, spridning och integrering av klimatvänlig
            teknik bör vara en central del av regeringarnas planer då detta
            kommer att både stimulera ekonomin och skynda på omställningen
            till förnybara energikällor.
          </note>
          <note>
            Vänsterpartiet delar den uppfattningen. Vi menar att näringen
            själv bör bära en väsentlig del av omställningskostnaden men att
            det inte minst i skuggan av coronakrisen krävs snabba statliga
            åtgärder för att medverka till en omställning med minskade utsläpp
            och gröna jobb.
          </note>
          <note>
            Inom ramen för Fossilfritt Sverige har ett antal branscher nu
            tagit fram egna färdplaner för hur respektive bransch ska bli
            fossilfri, med stärkt konkurrenskraft som följd. Färdplanerna
            innehåller konkreta förslag på åtgärder för både aktörerna och
            politiken. Hittills har 21 sådana färdplaner tagits fram, för
            bland annat bygg- och anläggningssektorn, sjöfartsnäringen och
            återvinningsindustrierna. För denna satsning avsätter Vänsterpartiet
            1 miljard kronor för 2021 och totalt 4 ½ miljard fram till 2023.
          </note>
          <note>
            I budgeten gör Vänsterpartiet också en satsning på klimatanpassade
            gröna städer. Samtidigt som coronapandemin har slagit hårt mot
            oss alla har den också visat oss att det finns andra sätt att
            organisera våra liv och vår tid. Vi är ute mer i naturen; vi ser
            att luftföroreningarna minskar i flera städer och att biltrafiken
            minskar.
          </note>
          <note>
            Flera städer har anammat detta och lovat sina medborgare att
            återstarta på ett nytt sätt efter corona – att det inte ska bli
            en återgång till de trafikinfernon och luftföroreningar som varit.
            I städer som Milano, Rom och Barcelona har miltals med bilväg
            gjorts om till gång- och cykelvägar. I Paris har man tagit bort
            72 procent av parkeringsytan, och i London har man infört en av
            världens största bilfria zoner, för att nämna bara några saker.
          </note>
          <note>
            Hela Sverige ska med på omställningen, men i våra städer har
            vi möjlighet att göra stora förändringar snabbt för att till exempel
            drastiskt mins ­ ka biltrafiken. Låt oss då göra det! Sveriges
            städer har stor potential att följa den globala trenden och bygga
            transporteffektiva städer som minskar utsläppen och stärker jämlikheten.
            Genom konsekventa satsningar som minskar utrymmet för bilismen
            kan vi skapa en mer jämlik tillgång till det offentliga rummet
            och ge alla rätt till tillgång till hållbart resande. Detta kommer
            att gynna alla, men särskilt dem med låga inkomster.
          </note>
          <note>
            Genom satsningen Hållbara, jämlika och transporteffektiva städer
            vill vi i Vänsterpartiet ge stöd till en rad områden, bland annat
            bilfria städer, smarta urbana godstransportlösningar, ombyggnad
            av kontor till bostäder och omvandling av parkeringar till parker
            samt ett kraftigt utökat gång ‑ och cykelnätverk.
          </note>
          <note>
            Utsläppen behöver minska betydligt snabbare än vad som för närvarande
            sker i Sverige. Investeringsstöden behöver öka för att vi ska
            kunna åstadkomma det systemskifte som krävs i hela landet för
            att nå klimatmålen. När det gäller ny teknik behöver marknaden
            statliga insatser i form av riskdelning och finansiering för att
            investera i de fossilfria lösningarna. Inte minst inom transportsektorn
            finns ett stort investeringsbehov i fossilfria lösningar.
          </note>
          <note>
            Vänsterpartiet föreslår därför ett ökat riktat stöd till klimatinvesteringar
            jämfört med regeringens föreslagna nivåer och utöver nuvarande
            Klimatklivet för att stödja medfinansiering med denna inriktning.
            Genom investeringsstöd för utbyggnad av biogas och produktion
            av andra förnybara drivmedel stärker vi jord- och skogsnäringens
            möjligheter att bidra till såväl omställningen av egen energianvändning
            som produktionen av biodrivmedel i Sverige och därmed uppnå högre
            grad av nationell självförsörjning av fossilfria drivmedel. Det
            är en satsning som även rymmer ett ökat anslag för utbyggnad av
            laddinfrastruktur samt utbyggnad av vätgasinfrastruktur.
          </note>
          <note>
            Vid sidan av dessa nya satsningar föreslår Vänsterpartiet även
            höjda anslag för både åtgärder för värdefull natur och skydd av
            värdefull natur. Under pandemin har betydelsen av både allemansrätten
            och tillgången på leder och naturreservat blivit tydlig. Många
            har vänt sig ut i naturen, och det är väl kanske inte att undra
            på att årets julklapp blev just ett stormkök. Skogens kulturmiljövärden
            samt de sociala värdena ska värnas enligt våra miljökvalitetsmål.
            Skogens sociala värden uppstår bland annat i människors förbättrade
            hälsa och boendemiljö, regional utveckling och turism.
          </note>
          <note>
            För att stärka allmänhetens tillgång till våra naturreservat
            och natio ­ nalparker men också för att genomföra skötselåtgärder
            för att stärka den biologiska mångfalden behövs utökade resurser
            som är långsiktiga. Därför höjer Vänsterpartiet anslaget för åtgärder
            av värdefull natur. För att brom ­ sa utarmningen av den biologiska
            mångfalden måste natur med höga natur ­ värden skyddas i snabbare
            takt. Sverige når inte våra nationella mål om att 150 000 hektar
            skogsmark med höga naturvärden ska få formellt skydd.
          </note>
          <note>
            Inte heller når Sverige med nuvarande insatser målet om att minst
            20 procent av Sveriges land- och sötvattensområden ska vara skyddade
            för att uppnå ett ekologiskt representativt och sammanhängande
            nätverk. Vänsterpartiet föreslog i en motion som vi lämnade in
            nu i höstas att Naturvårdsverket skulle få i uppdrag att bilda
            nya nationalparker, och det är välkommet att Skogsutredningen
            föreslog just det. Med anslaget vill vi också öka möjligheterna
            för markägarna att få ersättning vid bildande av till exempel
            ett naturreservat. Anslagsnivåerna som de är i dag är otillräckliga,
            och markägare riskerar att fortsätta stå utan ersättning.
          </note>
          <note type="speaker">
            Anf. 129 MAGNUS EK (C) replik:
          </note>
          <note>
            Fru talman! Jag tackar Elin Segerlind för ett intressant anförande.
            Hennes anföranden brukar vara det, så det är inte på något vis
            någon överraskning. Men det var särskilt en sak som jag tyckte
            var intressant att följa upp i en replik. Det handlade om skogens
            sociala värden.
          </note>
          <note>
            Jag tror att vi alla inne i den här kammaren är stolta över de
            svenska naturreservaten. Vi är också stolta över att de under
            lång tid har hängt samman med en ambition om tillgängliggörande.
            Samtidigt är det så att en av de saker som är riktigt unika med
            Sverige är allemansrätten och allmänhetens tillgång till hela
            den svenska skogen. Under den största delen av alla de timmar
            som vi i svenska folket tillbringar ute i naturen – i Sverige
            innebär det ofta skogen – är vi inte i eller i anslutning till
            naturreservaten, utan ute i allemansskog, i all den övriga skogsmark
            vi har. Det är också för att vi har en relativt välskött skog.
            Det som många tänker på när det gäller att vara ute i skogen är
            nog faktiskt en skog som på ett eller annat sätt är brukad.
          </note>
          <note>
            Jag skulle vilja följa upp det här lite. Jag hörde hur Elin Segerlind
            redogjorde för hur hennes parti vill utveckla naturreservaten
            och ha fler. Den saken kan vi diskutera en annan gång. Men hur
            anser Elin Segerlind att man ska fortsätta stärka den enskilda
            skogsägarens roll och bevara den enskilda skogsägarens makt och
            möjlighet att bruka sin egen skog på ett sätt som levererar just
            de här värdena – en välskött skog som människor också kan vistas
            i? Risken om vi urholkar det här är att vi får mer skogsområden
            som är igenslyade eller skötta på ett sätt som kan vara värdefullt
            för naturen men som kanske gör att de inte blir lika lätta att
            tillgängliggöra för den bredare befolkningen.
          </note>
          <note type="speaker">
            Anf. 130 ELIN SEGERLIND (V) replik:
          </note>
          <note>
            Fru talman! Jag tackar Magnus Ek för frågan. Jag hoppas att jag
            också ringar in frågan i mitt svar.
          </note>
          <note>
            En skog som är orörd, en naturskog, är inte nödvändigtvis en
            skog full med sly. Det kan vara en väldigt vacker skog som är
            behaglig att befinna sig i. Jag ser inte den konfliktlinjen. Vi
            måste inte bruka skog för att folk ska kunna vara i skog.
          </note>
          <note>
            Med det sagt menar vi inte på något vis att all skog ska stå
            obrukad. Vi är för ett aktivt skogsbruk. Det är inga konstigheter
            med det. Men vi vill såklart se en bra balans däremellan.
          </note>
          <note type="speaker">
            Anf. 131 MAGNUS EK (C) replik:
          </note>
          <note>
            Fru talman! Jag förstår det. Jag tror inte att någon i den här
            kammaren vågar säga att det finns skog som inte är trevlig att
            vistas i. Det vore väl nästan ett brott mot den svenska folksjälen.
          </note>
          <note>
            Jag tror att ledamoten ringade in det viktigaste i min fråga.
            Det jag for efter var just det här – att få höra att man vill
            värna ägandet och brukandet av skogen, som jag tror bidrar till
            dessa värden.
          </note>
          <note>
            Med det får jag tacka Elin Segerlind för svaret på frågan och
            för anförandet.
          </note>
          <note type="speaker">
            Anf. 132 ELIN SEGERLIND (V) replik:
          </note>
          <note>
            Fru talman! Jag tackar Magnus Ek – det är alltid trevligt att
            höra att man svarar inom någon form av rimlig omkrets till det
            som frågas. Det är inte alltid det händer i den här kammaren.
          </note>
          <note>
            Jag kan tillägga att ersättningsnivåerna är en viktig del. Ska
            man göra avsättningar och ta hand om sin skog måste man få vettig
            ersättning för det, vilket jag också tog upp i mitt huvudanförande.
            Jag hoppas att vi framöver får en bra balans mellan det brukade
            och det bevarade.
          </note>
          <note>
            Jag hoppas också att vi kanske någon gång kan prata om skogen
            utan att det blir alltför höga tongångar. Det lyckades vi kanske
            i och för sig med nu, får man väl säga, vilket är trevligt.
          </note>
          <note type="speaker">
            Anf. 133 KJELL-ARNE OTTOSSON (KD):
          </note>
          <note>
            Fru talman! Kristdemokraternas politik grundar sig bland annat
            på förvaltarskapsprincipen. Människan har ett ansvar att förvalta
            de ändliga resurserna och naturvärdena. Vi som lever nu ska överlämna
            en jord som nästa generation kan ha som hem, en jord som förhoppningsvis
            är lite bättre än vad den var när vi tog över. Politiken ska därför,
            grundad på försiktighetsprincipen, utformas så att det offentliga,
            våra företag, civilsamhället och enskilda ges förutsättningar
            att göra rätt, det vill säga styra mot ett gott förvaltarskap
            och en hållbar utveckling.
          </note>
          <note>
            Dessutom måste vi balansera så att den omställning vi nu är mitt
            uppe i blir en omställning som är ekologiskt, ekonomiskt och socialt
            hållbar. Vi måste visa att det är både nödvändigt och roligt att
            ställa om. Det ska vara lustfullt och inte nedtyngande. Skam-
            och skuldbeläggande snarare stjälper än hjälper. Därför ska vi
            också vara teknikoptimister och tro på både tekniken och framtiden.
            Vi kan inte backa in i framtiden och tro att vi då ska få med
            oss övriga världen i att ställa om. Vi kan inte säga till världens
            ungefär 700 miljoner människor som lever under den extrema fattigdomsgränsen:
            Ni får stanna där – vi håller på att ställa om. Nej, självklart
            ska världen utvecklas framåt i en mer positiv riktning för alla.
          </note>
          <note>
            Att ställa om vår livsstil och minska utsläppen kan ha stor påverkan
            på enskildas och familjers vardagsliv. På miljöområdet krävs därför
            engagemang av oss alla. Det är politikens uppgift att få till
            stånd lösningar och en fungerande infrastruktur för detta, men
            i slutänden avgörs framgången av tekniska förutsättningar och
            av att förändringar är förankrade i människors omställningsvilja
            och i deras förmåga. Därför krävs att de beslut som fattas är
            väl underbyggda av forskning, leder till förändring och har mandat
            hos folket.
          </note>
          <note>
            Fru talman! Miljöpolitiken är inte enbart en nationell angelägenhet,
            då miljöproblemen inte stannar vid nationsgränserna. Det är därför
            ett måste att miljöfrågorna hanteras internationellt. Många frågor
            kan lösas på EU-nivå, medan det kräv s globala beslut för andra
            . Det är därför glädjande att EU till slut har nått en uppgörelse
            om ett nytt 2030-mål. Vi här i Sverige har ett högre mål , men
            vi är ändå på väg i rätt riktning även i EU.
          </note>
          <note>
            Sedan måste vi göra det vi kan för att stoppa en del avarter
            som kommer från Bryssel på det här området. En del är att uppfatta
            som ren plakatpolitik, och en del är inte ens det eftersom det
            inte upplevs som att det har kontakt med verkligheten över huvud
            taget. Det gäller till exempel taxonomin som vi har diskuterat
            tidigare i dag eller målet om strikt skyddad mark. Man ska inte
            ges tillåtelse att jaga och fiska på den skyddade marken men väl
            ha möjlighet att sätta upp anläggningar för förnybar energi på
            samma mark.
          </note>
          <note>
            Herr ålderspresident! Redan 2009 lovade de rika länderna vid
            klimatmötet i Cancún att mobilisera 100 miljarder US-dollar årligen
            som ett stöd till fattiga länders klimatarbete, en Marshallplan
            för klimatet, den gröna klimatfonden. Syftet med fonden var att
            samla in pengar som ska användas för klimatanpassning i de länder
            som drabbas hårdast av klimatförändringarna.
          </note>
          <note>
            Den gröna klimatfonden startades för att hjälpa utvecklingsländer
            att utvecklas på ett hållbart sätt. Kristdemokraterna föreslår
            att Sveriges bidrag till den gröna klimatfonden ska utökas med
            en halv miljard årligen i förhållande till regeringens förslag.
          </note>
          <note>
            Herr ålderspresident! Tekniken går framåt, och en teknik som
            vi ser blir alltmer i ropet nu är, som vi har hört här tidigare,
            CCS, Carbon Capture and Storage. I Sverige finns vad vi vet nu
            inga bergsformationer eller havsdjup som är lämpliga för koldioxidlagring.
            I Nordsjön och Norska havet finns däremot lämpliga områden.
          </note>
          <note>
            Förutom enstaka projektstöd finns det i dag få incitament till
            att investera i koldioxidinfångning i Sverige. Aven om tekniken
            går framåt behövs mer forskning och utveckling.
          </note>
          <note>
            I dag släpper svenska biokraftverk ut cirka 30 megaton CO 2 årligen.
            Det innebär en stor potential för att dra koldioxid ur atmosfären.
            Växande träd och andra grödor binder kol. När dessa förbränns
            i biokraftverk frigörs CO 2 som då kan fångas in och lagras.
          </note>
          <note>
            Nettoeffekten blir alltså att koldioxid tas bort från atmosfären.
            Att Sverige har en så stor andel energi från biobränslen talar
            för att Sverige ska prioritera teknik för infångning och lagring
            av CO 2 . Därigenom kan vi dra nytta av detta förnybara bränsle
            samtidigt som vi bidrar till att göra ett nettoupptag ur atmosfären.
          </note>
          <note>
            Som jämförelse satsar den norska regeringen drygt 16 miljarder
            på koldioxidinfångning. I satsningarna finns i förlängningen möjlighet
            till en integrerad nordisk utveckling som Sverige bör bejaka och
            främja med investeringar i inte minst nätkapacitet.
          </note>
          <note>
            Ett exempel, herr ålderspresident, är att Norge satsar drygt
            3 miljarder på Norcems cementfabrik i Brevik. Norcems anläggning
            ingår i samma koncern som cementfabriken i Slite på Gotland, vilket
            tillgängliggör tekniken även där. Detta kan göras under förutsättning
            att nätkapaciteten till Gotland stärks. Det är något som vi kristdemokrater
            uppmanar Svenska kraftnät till i motionen om utgiftsområde 21.
            Potentialen som kan uppnås där är enorm.
          </note>
          <note>
            Så en favorit i repris, nämligen snabbspår för strategiska klimatprojekt.
            I dag fördröjs viktiga strategiska investeringar i ny klimatvänlig
            produk ­ tion på grund av de långa tillståndsprocesserna. Bland
            annat lyftes detta på nyhetssidor när man presenterade LKAB:s
            satsningar tidigare i höst.
          </note>
          <note>
            Ett tillståndsärende kan gå genom länsstyrelsen, mark- och miljödomstolen,
            Mark- och miljööverdomstolen och Högsta domstolen. Detta kan ta
            flera år, år som kan vara oerhört värdefulla för en investerare
            som vill ligga i den globala framkanten i en strävan efter hållbara
            lösningar på exempelvis vårt energi- och transportbehov.
          </note>
          <note>
            Strategiska miljöprojekt, liksom hela innovations- och utvecklingskedjan,
            hos svenska industrier hämmas i dag tyvärr av våra tillståndsprocesser.
            I takt med att industrier flyttas från Sverige ökar även utsläppen
            globalt.
          </note>
          <note>
            Det är därför av stor vikt att miljö- och klimatpolitik inte
            står i mot ­ satsförhållande till svensk industriproduktion. Klimatnationalism,
            där na ­ tionella utsläpp anses värre än när de sker i mångdubbel
            skala i ett annat land, måste motverkas.
          </note>
          <note>
            Därutöver finns det anledning att göra en större översyn av den
            prövningsorganisation och miljölagstiftning som står i vägen för
            att reducera omfattningen av tillståndsprocesserna och på så vis
            förkorta dem.
          </note>
          <note>
            Det finns även anledning att föreslå ett snabbspår i prövningen
            av strategiska klimatprojekt. Genom detta skulle vi enligt Kristdemokraternas
            förslag kunna få en tillståndsprocess som varar maximalt tolv
            månader.
          </note>
          <note>
            För att säkerställa att processen ska kunna genomföras som vi
            föreslår bör det utöver de medel som regeringen har inrättat för
            att snabba på miljöprövningar även införas ett anslag för snabbprövning
            av strategiska klimatprojekt.
          </note>
          <note>
            Jag noterar att min talartid drar i väg, herr ålderspresident.
            Jag ska slutligen tala om fossilfritt flyg. Det får bli det sista
            på agendan.
          </note>
          <note>
            Flyget står för en liten men växande del av klimatpåverkan. Det
            har tidigare visat sig svårt att finna koldioxidneutrala alternativ
            till dagens flygbränsle. På kortare sträckor kan dock elflyg användas,
            och tillsammans med den växande potentialen med vätgas kan elflygets
            betydelse växa.
          </note>
          <note>
            För längre sträckor är även biobränsle, så kallad biojet, aktuellt.
            För att snabbt öka biojetproduktionen behöver vi fler godkända
            processer och fler råvaror att göra biojet av. Ökad lokal produktion
            av biojet är lönsamt för svensk industri samt viktigt för att
            stärka vår krisberedskap, och det är oerhört viktigt för landsbygdsutveckling
            och regional tillväxt.
          </note>
          <note>
            I Sverige kan vi använda lokala råvaror, till exempel rester
            från skogsbruk. Som vi tidigare har föreslagit utvidgas Energimyndighetens
            främjandeuppdrag gentemot hållbara biobränslen för flyg till en
            satsning som omfattar även forskning och utveckling av elflyg.
            Där anslår vi mer pengar än regeringen.
          </note>
          <note>
            Herr ålderspresident! Jag hade tänkt avsluta med något som kanske
            ligger mig varmast om hjärtat, nämligen skogen. Vi har tidigare
            hört om skogens fördel i omställningen. Det har även mina kollegor
            i miljö- och jordbruksutskottet hört mig påtala många gånger.
            Jag får hänvisa till tidigare debatter.
          </note>
          <note>
            Jag vill härmed önska ålderspresidenten, talmanspresidiet i övrigt,
            tjänstemän, MJU-tjänstemän och mina kollegor i miljö- och jordbruksutskottet
            en god jul och ett gott nytt år!
          </note>
          <note type="speaker">
            Anf. 134 MARIA GARDFJELL (MP) replik:
          </note>
          <note>
            Herr ålderspresident! Det är ganska vanligt att kristdemokrater
            inleder sina anföranden med att tala om förvaltarprincipen när
            de talar om miljö- och klimatfrågor. Det får mig alltid att fundera
            på vad som ingår i förvaltarprincipen.
          </note>
          <note>
            Under det senaste året har Kristdemokraterna på ett ganska effektivt
            sätt arbetat mot frågor som man kanske skulle kunna tro ingår
            i förvaltarprincipen. Det gäller till exempel att vi inte ska
            förvalta, redovisa och mäta de kollager som vi har i skogsmarker
            i Sverige,
          </note>
          <note>
            Kristdemokraterna har också arbetat för att vilja avveckla eller
            sänka kraven i miljömålet Levande skogar.
          </note>
          <note>
            Kristdemokraterna har vid upprepade tillfällen drivit frågan
            att inte ta hänsyn till den genetiska mångfalden när det handlar
            om skydd av arter.
          </note>
          <note>
            Kristdemokraterna vill till och med skjuta alla vargar i ett
            revir utan att de har påverkat omkringliggande brukare.
          </note>
          <note>
            Kristdemokraterna vill minska insynen för civilsamhället i miljösammanhang,
            man vill inte ha kvar betesdjur i betesmarkerna som skapar den
            biologiska mångfalden, och man vill öka användningen av bekämpningsmedel.
          </note>
          <note>
            Menar Kristdemokraterna att det är en del av förvaltarprincipen?
          </note>
          <note type="speaker">
            Anf. 135 KJELL-ARNE OTTOSSON (KD) replik:
          </note>
          <note>
            Herr ålderspresident! Det var en märklig replik från Maria Gardfjell
            där hon lägger åsikter på oss som jag över huvud taget inte känner
            igen.
          </note>
          <note>
            Först och främst kan Maria Gardfjell gärna i sin nästa replik
            tala om vad hon menar med kollager i skogen bara så att jag får
            klarhet i det. Det förstår jag faktiskt inte.
          </note>
          <note>
            Herr ålderspresident! Miljöpartiet och Kristdemokraterna har
            olika syn i en del frågor. Det är helt klart. Det är därför vi
            är olika partier.
          </note>
          <note>
            En fråga där vi har diametralt olika syn gäller synen på svensk
            landsbygd. Vi vill för Kristdemokraternas del att svensk landsbygd
            ska vara levande. Det ska vara möjligt att verka och bo på landsbygden.
            Du ska ha din livskvalitet. Det ska vara gott att bo ute på landsbygden.
          </note>
          <note>
            Med Miljöpartiets politik och med miljörörelsens politik verkar
            det snarare som att det vore bäst om ingen bodde på landsbygden.
            Det hade varit enklast, för då hade allt kunnat bli ett stort
            Skansen. Vi hade kunnat spara allt till eftervärlden utan att
            bruka det.
          </note>
          <note>
            Problemet är att mycket av det som Miljöpartiet här anklagar
            Kristdemokraterna för är sådant som sätter käppar i hjulet för
            att det ska fungera att leva, bo och verka på landsbygden. Det
            finns absolut ingen förvaltarskapsprincip i detta över huvud taget
            om vi ska tvinga folk att flytta därifrån och om alla ska klumpas
            ihop i städer.
          </note>
          <note>
            Då måste jag ställa frågan till Maria Gardfjell: Vem är det som
            ska sköta alla de gröna näringarna när Miljöpartiet gör det man
            kan för att i stället jaga folk ifrån landsbygden? Vem är det
            som ska sköta skogen? Vem är det som ska sköta åkrarna? Vem är
            det som ska se till att vi får till exempel fossilfritt material
            till våra städer? Det finns absolut ingen förvaltarskapsprincip
            i att tvinga folk ifrån landsbygden.
          </note>
          <note type="speaker">
            Anf. 136 MARIA GARDFJELL (MP) replik:
          </note>
          <note>
            Herr ålderspresident! I förra veckan, i torsdags, hade vi en
            debatt om regional utveckling och om hur vi får en sammanhållen
            landsbygdspolitik.
          </note>
          <note>
            Regeringen har gjort stora insatser med att införa Landsbygdskommitténs
            förslag, och till två tredjedelar är förslagen redan genomförda.
            Här är Miljöpartiet pådrivande för att människor ska bo och leva
            på landsbygden.
          </note>
          <note>
            Min fråga, herr ålderspresident, till Kjell-Arne Ottosson var:
            Vad ingår egentligen i förvaltarprincipen när Kristdemokraterna
            som parti konsekvent röstar emot möjligheterna för Sverige att
            redovisa kolinlagringen i skogsmarker i enlighet med LULUCF?
          </note>
          <note type="speaker">
            Anf. 137 KJELL-ARNE OTTOSSON (KD) replik:
          </note>
          <note>
            Herr ålderspresident! Det är ganska enkelt: Det är mänskliga
            rättighe ­ ter. Mänskliga rättigheter gäller likaväl alla som
            bor på landsbygden som dem som bor i stan. Oavsett var du bor
            är mänskliga rättigheter bärande.
          </note>
          <note>
            I de mänskliga rättigheterna ingår bland annat äganderätt. Jag
            förstår att det är dessa frågor som Maria Gardfjell här är ute
            efter. Likaväl ingår det att du ska ha ett gott liv där du bor,
            och många av de frågor som Maria Gardfjell anklagar oss för här
            är livskvalitetsfrågor.
          </note>
          <note>
            Maria Gardfjell står och skakar på huvudet. Och det är klart
            – bor man i Uppsala har man en syn, och bor man ute på landsbygden
            har man kanske en annan syn på olika frågor. Så kan det absolut
            vara, men jag noterar att det finns väldigt lite vilja att förstå
            vad det faktiskt innebär att bo och verka på landsbygden. Det
            är tråkigt när det kommer från ett parti som sitter i Sveriges
            regering och tyvärr tar styrning i väldigt många för landsbygden
            viktiga frågor.
          </note>
          <note>
            Därmed går de åt fel håll, herr ålderspresident, och det skrämmer
            mig.
          </note>
          <note type="speaker">
            Anf. 138 HANNA WESTERÉN (S) replik:
          </note>
          <note>
            Herr ålderspresident! Särskilt tack, Kjell-Arne Ottosson, för
            att du lyfter fram Gotland, som ju är min hembygd! Det värmer
            alltid lite extra.
          </note>
          <note>
            Kjell-Arne Ottosson och jag har tidigare debatterat landsbygdsfrågor
            och klimatfrågor, och jag vet att jag vid ett tidigare tillfälle
            fick lov av ledamoten att kalla oss båda för lantisar. Jag tänkte
            fortsätta med det efter ­ som jag vet att det begreppet är positivt
            laddat för oss båda.
          </note>
          <note>
            Det jag funderar särskilt över när jag hör det här är det som
            Kjell-Arne Ottosson lyfter. Kommuner och regioner ska vara med
            i omställningen, den ska ske på alla nivåer och det ska vara lätt
            att göra rätt. För mig låter det helt fantastiskt och som någonting
            som jag gärna skriver under på.
          </note>
          <note>
            Men för att det ska vara lätt att göra rätt och för att omställningen
            ska ske i hela landet och på alla nivåer krävs det styrmedel och
            insatser för att den ska ta fart. Vi har tidigare i den här kammaren,
            också i dag, debatterat Klimatklivet, som ju är en insats som
            regeringen håller högt och som vi tror är ett rätt steg just för
            att möta en del av de mindre aktörerna och företagen. Det handlar
            om att ge små kommuner och regioner förutsättningar att ställa
            om så att det verkligen blir en omställning som sker i hela Sverige.
          </note>
          <note>
            Därför undrar jag, från en lantis till en annan: Hur ska omställningen
            de facto genomföras? Hur ska den kunna ske på alla nivåer och
            genomsyra hela samhället i Tanumshede, i Töcksfors och hemma hos
            mig i Slite och Visby?
          </note>
          <note type="speaker">
            Anf. 139 KJELL-ARNE OTTOSSON (KD) replik:
          </note>
          <note>
            Herr ålderspresident! Låt mig börja med att understryka Hanna
            Westeréns ord om att ordet lantis är positivt laddat i allra högsta
            grad, så att det inte råder någon tvekan om det.
          </note>
          <note>
            Som jag sa i mitt anförande är det oerhört viktigt när vi ställer
            om att vi gör det ekonomiskt, ekologiskt och socialt hållbart.
            Det är oerhört viktigt. Det är viktigt att de beslut vi fattar
            här i denna kammare baseras på väl underbyggd forskning och att
            de leder till förändring och har mandat hos folket.
          </note>
          <note>
            Då är det en del stora delar som vi måste ta som grund, där till
            exempel elektrifieringen är en sak. Vi noterar att vi sliter med
            att ha en leverans ­ säkerhet. Om vi ska klara att ställa om är
            elektrifieringen jätteviktig.
          </note>
          <note>
            En av våra största konkurrensfördelar, som verkligen skulle stärka
            landsbygden, är att använda sig av skogen. En brukad skog ger
            mest klimatnytta. Därför ska skogen brukas – för att den hjälper
            oss i omställning ­ en.
          </note>
          <note>
            Som jag sa är vi teknikoptimister. Vi tror på tekniken. Vi tror
            på framtiden. Därmed är det som någon tidigare kollega var inne
            på i sitt anförande när det gäller våra svenska företag: Om de
            ska vara gångbara måste de ligga i framkant när det gäller omställningen.
            Oavsett om det handlar om att köpa nya bilar eller vad det än
            är vi ska handla har våra företag i dag ett miljötänk. Detta miljötänk
            är det som är med och för oss framåt.
          </note>
          <note>
            Vi i Sverige vill ligga i framkant. Men som jag sa: Vi måste
            göra rätt så att det inte blir en form av plakatpolitik. Det måste
            vara saker som faktiskt blir rätt. Därför måste det också vara
            underbyggt av forskning. Det måste leda till förändring, och det
            måste ha mandat hos folket.
          </note>
          <note type="speaker">
            Anf. 140 HANNA WESTERÉN (S) replik:
          </note>
          <note>
            Herr ålderspresident! Tack, Kjell-Arne Ottosson, för svaret!
            Jag kan ändå inte låta bli att tänka att det inte hänger ihop.
            Som jag ser det måste det hänga ihop om omställningen de facto
            ska fungera på riktigt på alla nivåer.
          </note>
          <note>
            Då måste vi ha långsiktigt hållbara spelregler som är tydliga
            för alla, för den lilla aktören men också för den stora. Den lilla
            kommunen långt bort från våra storstäder måste veta vad som gäller
            och kunna satsa för att ställa om. Dessa spelregler måste vara
            övertydliga, och man måste känna att det finns en styrka från
            offentligt håll. Därför tror jag att det är så viktigt med insatser
            likt Klimatklivet.
          </note>
          <note>
            Jag kanske ska stanna där, för jag känner verkligen att det här
            inte hänger ihop. Det kommer aldrig att funka om inte alla nivåer
            är med och det finns en tydlig styrning och en tydlig styråra
            från statens sida.
          </note>
          <note type="speaker">
            Anf. 141 KJELL-ARNE OTTOSSON (KD) replik:
          </note>
          <note>
            Herr ålderspresident! Jag kan bara stryka under det som Hanna
            Westerén sa om långsiktiga spelregler. Det är oerhört viktigt
            i detta.
          </note>
          <note>
            Det är viktigt att vi har en tydlig väg framåt när det gäller
            vart vi ska och att alla vet vad som gäller för att vi ska nå
            dit.
          </note>
          <note>
            Vi förstår att det handlar om till exempel Klimatklivet, som
            Hanna Westerén nu även nämnde i sin replik och som vi hörde om
            här tidigare.
          </note>
          <note>
            Det är en sak som vi i vår budget har prioriterat bort av flera
            skäl, men inte minst just för att det har fått en sådan skarp
            kritik från både Konjunkturinstitutet och Riksrevisionen, bland
            annat. Vi noterade i fjol när vi hade vår budgetdebatt och detta
            var uppe att man sa att man nu skulle ta bort det som inte var
            positivt och utveckla Klimatklivet än längre.
          </note>
          <note>
            Vi noterar också att vi fortfarande inte ser någonting som tydligt
            pekar ut den där vägen framåt som leder till omställningen. Därför
            satsar vi i stället på andra typer av åtgärder som kan vara med
            och se till att vi inte minst sänker CO 2 - utsläppen . Där är
            till exempel elektrifieringen en stor del.
          </note>
          <note type="speaker">
            Anf. 142 HANNA WESTERÉN (S):
          </note>
          <note>
            Herr ålderspresident! Ingen kan undgå den situation Sverige och
            världen befinner sig i. Tidigt i våras ställdes hela världen inför
            en pandemi. Covid-19 har tvingat oss alla att göra stora uppoffringar.
            Människors vardag har ställts på ända. Många har förlorat nära
            och kära.
          </note>
          <note>
            Parallellt med den pandemiska krisen finns ytterligare hot mot
            människors hälsa och välfärd. Jorden blir allt hetare. Hav stiger,
            och isar smälter. Torka, översvämningar, bränder och andra följder
            av ett förändrat klimat slår redan i dag hårt mot människors möjligheter
            till ett gott liv. Parallellt med pandemin är klimatförändringarna
            ett globalt hot mot människan, och klimatet är vår tids ödesfråga.
          </note>
          <note>
            Vi socialdemokrater är redo och villiga att ta oss an uppgiften
            att klara klimatkrisen. Det finns fortfarande tid att vända utvecklingen.
            Genom att modernisera Sverige och ställa om till ett fossilfritt
            Sverige kan vi klara klimatutmaningen samtidigt som vi säkrar
            nya jobb och värnar vår välfärd. Vi har tekniken, kunnandet och
            viljan. Genom att samla Sverige kan vi bli det första fossilfria
            välfärdslandet.
          </note>
          <note>
            Herr ålderspresident! Regeringens budget innehåller kraftfulla
            åtgärder för att minska utsläppen och främja omställningen till
            ett fossilfritt välfärdssamhälle. Klimatfrågan måste genomsyra
            alla relevanta politikområden och därtill ta hänsyn till de skilda
            förutsättningar som råder för svenska medborgare och företagare
            i olika delar av landet.
          </note>
          <note>
            Regeringen fortsätter därför att utveckla och effektivisera klimatinvesteringsprogrammen
            inom energi ‑ , transport- och industrisektorn. Alla samhällssektorer
            på alla nivåer behöver bidra till en hållbar och fossilfri utveckling.
            Klimatkollegiet, som inrättades i juni, leds av statsministern
            och syftar till att arbeta med att nå klimatmålen, driva på omställningen
            och genomföra en grön återhämtning.
          </note>
          <note>
            I framtiden kommer vi att behöva fler och nya biobaserade produkter
            för att klara klimatutmaningarna och skapa fler jobb. Industrins
            gröna omställning är avgörande om vi ska bli världens första fossilfria
            välfärdsland. Som ett av världens mest innovativa länder har Sverige
            oerhört goda möjligheter att ta en ledarroll i omställningen.
            Svensk miljöteknik är en exportvara, och vår konkurrenskraft är
            väldigt god. Medvetenheten om hållbarhetsutmaningarna är hög bland
            allmänheten, och svenska företag är mycket motiverade att driva
            på utvecklingen.
          </note>
          <note>
            Vi föreslår därför i budgeten industrisatsningar på 950 miljoner
            kronor. Vi satsar även på att ge stöd till industriprojekt såsom
            biodrivmedelsproduktion, plastreturraffinaderier, vätgasproduktion,
            återvinningsanläggningar och batteriproduktion. Satsningen knyter
            an till den cirkulära strategin som den socialdemokratiskt ledda
            regeringen har tagit fram. Detta är en nödvändighet om Sverige
            ska nå målet om nettonollutsläpp senast 2045.
          </note>
          <note>
            Som del av industrisatsningarna finns investeringsprogrammet
            Industriklivet som stöttar industrins omställning till nollutsläpp
            genom tekniksprång. Regeringen breddar Industriklivet med 250
            miljoner kronor under 2021. För att ytterligare påskynda industrins
            omställning föreslår regering ­ en också satsningar på gröna statliga
            kreditgarantier om 50 miljarder kronor för att stötta hållbara
            industriinvesteringar.
          </note>
          <note>
            Herr ålderspresident! Den gröna återhämtningen efter krisen ger
            oss en unik möjlighet att öka takten i omställningen till en mer
            cirkulär och biobaserad ekonomi. Det är nödvändigt om Sverige
            ska uppnå de globala miljö- och klimatmålen i Agenda 2030. Men
            det är också viktigt för att Sverige ska behålla sin konkurrenskraft
            och position globalt. Svensk produktion och export av hållbara,
            klimatsmarta och cirkulära innovationer kan bidra till fler jobb
            och företag i Sverige samt till en hållbar utveckling genom minskade
            utsläpp.
          </note>
          <note>
            Genom innovation och företagande, baserat på cirkulära materialflöden
            och affärsmodeller, kan utvecklingen av en resurseffektiv, giftfri,
            cirkulär och biobaserad ekonomi främjas. För att öka takten i
            omställningsarbetet har regeringen därför beslutat om en nationell
            strategi för cirkulär ekonomi som pekar ut riktningen och ambitionen
            för omställningen.
          </note>
          <note>
            Herr ålderspresident! Jag vill också tala om transporter. Det
            är inte bara industrin som har stora möjligheter till omställning.
            Även transportsektorn har givetvis stora utmaningar framför sig,
            men också stora möjligheter. Utsläppen av växthusgaser från transportsektorn
            och arbetsmaskiner står i dag för närmare 40 procent av Sveriges
            utsläpp av växthusgaser. Men man har också oerhört goda förutsättningar
            att minska sina utsläpp genom el ­ ektrifiering och genom att
            gå från fossila till hållbara förnybara drivmedel.
          </note>
          <note>
            Reduktionsplikten är ett av våra viktigaste styrmedel för att
            minska ut ­ släppen. Därför föreslår regeringen att reduktionsnivåerna
            höjs successivt till 2030. Detta förväntas ge långsiktiga förutsättningar
            för ökad produk ­ tion av hållbara drivmedel i Sverige och kommer
            att ha en betydande effekt på minskade utsläpp och Sveriges förmåga
            att nå målet om 70 procents utsläppsminskning i transportsektorn
            till 2030.
          </note>
          <note>
            Utöver styrmedel behöver produktion av hållbara drivmedel ta
            fart på riktigt. Biogas är en förnybar energikälla med mycket
            hög miljöprestanda. En stor del av det material som används för
            att framställa biogas kommer från lantbruket och livsmedelskedjan,
            till exempel gödsel och rester från mejerier, livsmedelsförädling
            och slakterier. Dessa näringar har en central roll i omställningen
            till en cirkulär och biobaserad ekonomi i Sverige. I arbetet med
            att nå dit kommer svensk landsbygd att vara helt avgörande. Därför
            har vi föreslagit 200 miljoner kronor i stöd till att förlänga
            produk ­ tion av biogas under 2021.
          </note>
          <note>
            Herr ålderspresident! Sverige har en tradition av att ta ledartröjan
            i internationella sammanhang. Det gäller även klimatfrågorna.
            Förutom att vi är pådrivande för ett ambitiöst globalt genomförande
            av Parisavtalet i linje med 1,5-gradersmålet driver vi också på
            för revidering av det europeiska utsläppsrättshandelssystemet
            i kommande översyn. Genom att justera taket för hur många utsläppsrätter
            som delas ut varje år kan vi underlätta för europeisk industri
            att ställa om.
          </note>
          <note>
            Det är oroväckande att se hur vissa länder efter pandemin aviserar
            minskad ambition i klimatfrågan. Det borde vara precis tvärtom.
            Därför verkar den svenska regeringen för ett EU-mål om klimatneutralitet
            senast 2050. Det ska gälla för EU som helhet såväl som i varje
            enskilt medlemsland.
          </note>
          <note>
            Vi behöver förstärka vårt globala samarbete för att våra länder
            ska kunna återhämta sig efter pandemin och för Parisavtalets genomförande.
            Kommissionens gröna giv är central i det arbetet liksom samarbetet
            i Norden. Regeringen har därför erbjudit att Sverige 2022 ska
            stå värd för ett högnivåmöte 50 år efter FN:s första miljökonferens
            i Stockholm 1972. Mötets fokus är genomförandet av Agenda 2030
            men ger också goda möjligheter att se över och stödja arbetet
            med grön återhämtning och omställning. Regeringen verkar genom
            de regionala samarbetena i Norden, Arktis och Barents för att
            genomföra de klimatpolitiska målen.
          </note>
          <note>
            Herr ålderspresident! Jag vill avsluta mitt anförande med att
            särskilt nämna våra satsningar på biologisk mångfald och ekosystemtjänster
            som är avgörande för människors, djurs och växters överlevnad.
          </note>
          <note>
            Den biologiska mångfalden minskar globalt. Ekosystemtjänsterna
            försämras, och 1 miljon arter riskerar att utrotas från jordens
            yta. I Sverige har andelen arter som riskerar utrotning ökat med
            11 procent de senaste fem åren. Välmående och livskraftiga ekosystem
            är viktiga för människans livsmiljö. Därför föreslår vi satsningar
            på totalt 2,2 miljarder kronor på den svenska naturen. Det handlar
            bland annat om resurser till att skydda vår värdefulla natur genom
            skötsel, anläggningar för friluftsliv, till exempel vandringsleder,
            och bildande av fler naturreservat.
          </note>
          <note>
            Regeringen gör kraftfulla satsningar på att sanera förorenade
            områden runt om i Sverige som hotar människors hälsa, den biologiska
            mångfalden samt havs- och vattenmiljön.
          </note>
          <note>
            Klimatförändringarna fortsätter i rasande takt och riskerar människors
            välmående och hälsa. För att nå klimatmålen och återstarta den
            svenska ekonomin har regeringen lagt fram en kraftfull budget
            för grön återhämtning. De resurser vi lägger på att ställa om
            den svenska industrin och transportsektorn kommer också att skapa
            fler jobb samtidigt som vi når våra globala mål om sänkta utsläpp.
          </note>
          <note>
            Jag som socialdemokrat tror på en aktiv klimatpolitik som också
            är en politik för framtidens jobb och välfärd. Genom att Sverige
            går före och investerar i klimatvänlig teknik stärks våra företags
            konkurrenskraft. Svenska företag måste få bli redo att sälja de
            innovationer som världen efterfrågar. Det skapar jobb och exportintäkter.
            Det skapar också de skatte ­ intäkter som vi behöver för att fortsätta
            att bygga världens första fossilfria välfärdsland.
          </note>
          <note>
            Jag vill avsluta med att säga god jul till mina kollegor i miljö-
            och jordbruksutskottet och till alla fantastiska medarbetare i
            Riksdagsförvaltningen. Jag hoppas att ni får fina helger och att
            2021 blir långt, långt bättre än 2020. Jag vill också yrka bifall
            till utskottets förslag i betänkandet.
          </note>
          <note type="speaker">
            Anf. 143 JESSICA ROSENCRANTZ (M) replik:
          </note>
          <note>
            Herr ålderspresident! Tack, Hanna Westerén, för ett intressant
            anförande! Vi är överens om många delar, vilket vi kunde konstatera
            tidigare, och jag delar engagemanget i frågorna. Just därför ska
            jag säga att jag är genuint bekymrad över vissa delar i hur vi
            ska lyckas.
          </note>
          <note>
            Det handlar om att lösningen på klimatfrågan på många områden
            stavas elektrifiering. Vi nås ju av uppgifter om stigande elpriser
            och elbrist i södra Sverige. Vi hör om kommuner som nekar företag
            att etablera sig på orten eftersom elen inte räcker till. Vi hör
            att kommuner upplever att till och med utbyggnaden av laddinfrastrukturen
            kan vara hotad för att inte elen räcker till. Vi hör om de stora
            satsningarna i norra Sverige som flera av oss hyllar gång efter
            gång: stål utan kol och nu senast LKAB:s fossilfria järnsvamp.
          </note>
          <note>
            Hur ska elen räcka till för att elektrifiera både transporter
            och industri? Vi har hört statsrådet Ygeman stå i den här talarstolen
            och prata om att vi inte har någon elbrist i Sverige, vilket har
            gjort ganska många människor i södra Sverige upprörda. Vi ser
            hur fossilfri energiproduktion lägger ned, återigen i södra Sverige.
            Jag möter människor som säger: Hur ska jag kunna köpa en elbil
            när vi inte ens har el nog så att det räcker i dag?
          </note>
          <note>
            Jag menar att allt det här hotar vår omställning, och därför
            är min genuina fråga till regeringen och till Hanna Westerén som
            företrädare här i dag: Vad är egentligen regeringens plan för
            att vi ska kunna få all den el vi behöver? Experter pratar om
            att det behövs upp till 60 procent mer el till 2045.
          </note>
          <note>
            Var ska den elen komma ifrån? Vad är regeringens plan? Delar
            ledamoten statsrådet Ygemans syn att vi inte har någon elbrist
            i Sverige i dag?
          </note>
          <note type="speaker">
            Anf. 144 HANNA WESTERÉN (S) replik:
          </note>
          <note>
            Herr ålderspresident! Jag vet att den här frågan har engagerat
            Moderaterna under lång tid. Den engagerar givetvis också företrädare
            för reger ­ ingen och tillhörande riksdagspartier.
          </note>
          <note>
            Jag tror att Sveriges potential på området förnybar energi är
            stor och outnyttjad. Jag tror att vi har lösningar för framtiden,
            och jag tror inte att de lösningarna nödvändigtvis måste stavas
            ”kärnkraft”.
          </note>
          <note>
            Jag vill också påminna om att det hade varit oerhört välgörande
            för Sverige om vi hade haft en annan uppslutning kring energifrågorna,
            om vi hade haft en enighet kring det som en gång hette energiöverenskommelsen
            och som Moderaterna tyvärr lämnade. Detta beklagar jag verkligen.
          </note>
          <note>
            När det gäller Anders Ygemans bedömning vore det väldigt förmätet
            av mig att sätta mig över hans bedömning i fråga om tillgången.
            Men jag tycker att det jag har redovisat i mitt anförande tidigare
            och som också har redovisats av regeringen i olika sammanhang
            när det gäller både klimatfrågan per se och energitillgången tyder
            på att vi har situationen under kontroll, givet att vi låter de
            här satsningarna hänga ihop och håller i frågor kring överföringskapacitet,
            effekt och elektrifiering.
          </note>
          <note type="speaker">
            Anf. 145 JESSICA ROSENCRANTZ (M) replik:
          </note>
          <note>
            Herr ålderspresident! Tack, Hanna Westerén, för svaret!
          </note>
          <note>
            Jag är fortsatt bekymrad, och jag saknar egentligen en strategi
            från Sveriges och ytterst från regeringens sida. Jag tror att
            vi står inför en framtid när vi kommer att behöva öka elanvändningen
            och därmed elproduktionen till betydligt mycket mer än i dag om
            vi ska lyckas. Sanningen är ju att på bilsidan pratar vi om att
            köpa elbilar, och vi vet att för industrierna stavas lösningen
            elektrifiering.
          </note>
          <note>
            Gällande de stora satsningarna i norra Sverige är det många som
            varnar för att det inte kommer att vara så populärt att skicka
            mer el ned till södra Sverige när LKAB, SSAB och Northvolt behöver
            fantastiska mängder el bara för att mäkta med att skapa sina egna
            fossilfria produkter och göra sin omställning.
          </note>
          <note>
            Frågan till regeringen kvarstår därför: Var ska vi få elen ifrån?
            Hur ska vi lyckas ställa om? Är det vattenkraften man vill bygga
            ut? Ska allting komma från solenergi? Varför denna låsning vid
            att stänga ned vissa typer av fossilfri energiproduktion?
          </note>
          <note type="speaker">
            Anf. 146 HANNA WESTERÉN (S) replik:
          </note>
          <note>
            Herr ålderspresident! Jag kommer nog inte att prata min tid ut,
            för jag tänker att det finns ganska korta, enkla svar.
          </note>
          <note>
            Självklart ska Sverige elektrifieras. Därom får det inte råda
            något tvivel. Självklart ska Sverige ställa om, och självklart
            ska takten i klimatomställningen öka ännu mer. Det är själva ambitionen
            med den budget som vi i dag debatterar.
          </note>
          <note>
            Jag vill avslutningsvis markera att regeringen inte stänger ned
            någonting. Jag ser det snarare som att kärnkraften, sådan många
            av oss som är födda på 80-talet kanske är vana vid den, har spelat
            ut sin roll. Framtidens energi stavas mycket mer sol, vind och
            vatten.
          </note>
          <note type="speaker">
            Anf. 147 KJELL-ARNE OTTOSSON (KD) replik:
          </note>
          <note>
            Herr ålderspresident! Ibland skulle vi synka våra planerade repliker.
            Jessica Rosencrantz ställde nyss den fråga jag hade tänkt ställa:
            Hur ska vi klara leveranssäkerheten? Varifrån får vi den reglerkraft
            som vi måste ha med mer sol, vind och vatten, som Hanna Westerén
            avslutade med?
          </note>
          <note>
            Jag ska ställa en annan fråga angående något som Hanna Westerén
            nämnde i sitt anförande. Det är någonting som vi står bakom, nämligen
            reduktionsplikten. Det är jättebra, för det är helt klart att
            vi måste få in mer biobränsle i våra tankar.
          </note>
          <note>
            Problemet är att med den takt som regeringen nu siktar mot ser
            vi flera ganska tongivande personer som går ut och säger att det
            inte kommer att gå. Hur ska vi klara det här? Var ska biobränslet
            hämtas ifrån?
          </note>
          <note>
            Ska vi gå i den takt som regeringen pekar ut, vilket i sig är
            vällovligt, måste vi tyvärr falla tillbaka på palmolja igen. Jag
            har väldigt svårt att tro att Hanna Westerén, Socialdemokraterna
            och regeringen i övrigt vill det.
          </note>
          <note>
            Då är frågan: Hur ska vi kunna ta ut mer från den svenska skogen?
            Regeringen är nu väldigt tydlig med att vi ska skydda mer och
            bruka mindre. Man har en annan syn på den brukade skogen än vad
            många av oss andra partier har. Var ska biobränslet hämtas ifrån
            om vi inte ska använda palmolja och om vi inte ska använda oss
            av svensk skog?
          </note>
          <note type="speaker">
            Anf. 148 HANNA WESTERÉN (S) replik:
          </note>
          <note>
            Herr ålderspresident! Tack, Kjell-Arne Ottosson, för uppfriskande
            frågor! Det är alltid spännande att försöka förutse vilka frågor
            man kommer att få, och den här såg jag faktiskt inte komma.
          </note>
          <note>
            När det gäller reduktionsplikten är det korta svaret att regeringens
            bedömning är att takten är fullt rimlig. Om vi skulle behöva luta
            oss på palmoljan, som Kjell-Arne Ottosson tar upp, skulle man
            kanske till exempel kunna undersöka ett spår kring certifiering
            av palmolja så att man vet att den är godtagbar.
          </note>
          <note>
            Vad avser den svenska skogen vill jag vara tydlig med att skogen
            är en resurs i klimatomställningen. Skogen är en resurs i fråga
            om biobränslen. Det vill jag understryka, om det skulle råda något
            tvivel om att jag eller mitt parti skulle tycka något annat. Självklart
            är skogen en fantastisk resurs i omställningen.
          </note>
          <note>
            Vi har många gånger diskuterat i utskottet – vilket vi båda har
            förmånen att vara ledamöter i – att det finns jämställda mål för
            skogen. Dem kan vi behöva påminna oss om ibland. Självklart ska
            vi skydda det som skyddas bör, och vi ska självklart ta vara på
            de fantastiska resurser som skogen erbjuder oss i omställning
            och i termer av jobb och tillväxt i hela landet.
          </note>
          <note type="speaker">
            Anf. 149 KJELL-ARNE OTTOSSON (KD) replik:
          </note>
          <note>
            Herr ålderspresident! Det gläder mig att Hanna Westerén är tydlig
            med att skogen är en resurs. Det är oerhört viktigt. Innebär det
            även att Socialdemokraterna och regeringen står upp för ägande-
            och brukanderätten? Hanna Westerén nämnde i sin replik på mitt
            anförande långa spelregler, och om det är någonstans där du måste
            ha långa spelregler så är det i skogsbruket där det råder mycket
            lång omloppstid.
          </note>
          <note>
            Vi noterar att det naggas på ägande- och brukanderätten gång
            efter annan. Ägande- och brukanderätten är tydligt reglerad i
            den svenska grund ­ lagen, på EU-nivå och på FN-nivå – alltså
            på tre nivåer. Ändå noterar vi att rätten gång efter annan naggas
            i kanten här i Sverige.
          </note>
          <note>
            Kommer Socialdemokraterna och regeringen att stå upp för ägan
            ­ de ‑ och brukanderätten? Kommer regeringen att i alla lägen
            ersätta dem vars skog eller annan mark regeringens myndigheter
            vill ta?
          </note>
          <note type="speaker">
            Anf. 150 HANNA WESTERÉN (S) replik:
          </note>
          <note>
            Herr ålderspresident! Det kommer att bli svårt att besvara frågan
            på så kort tid. Det korta svaret är att självklart respekterar
            Socialdemokraterna, det parti jag representerar, och även det
            andra partiet i regeringen, grundlagen. Det måste vi vara tydliga
            med. Jag är väl medveten om såväl brukande- som äganderätt. De
            rättigheterna är otroligt centrala i svensk förvaltning och är
            viktiga delar i det som många av oss tar för givet i skogspolitiken.
          </note>
          <note>
            Men jag vill än en gång understryka de jämbördiga målen för skogen.
            Det är viktigt att komma ihåg dem eftersom de korrelerar med de
            åtaganden som Sverige har i det större perspektivet. Självklart
            respekterar vi de grundläggande rättigheterna.
          </note>
          <note>
            Jag ska inte föregå resultatet av utredningen om ersättningsfrågan,
            men det är absolut min förhoppning.
          </note>
          <note type="speaker">
            Anf. 151 MARTIN KINNUNEN (SD) replik:
          </note>
          <note>
            Herr ålderspresident! Hanna Westerén talade en del om reduktionsplikten
            som en viktig del av regeringens politik. Det är jag tacksam för
            eftersom det var det jag hade tänkt att fråga Hanna Westerén om.
          </note>
          <note>
            Svensk reduktionsplikt är såvitt jag har kunnat utröna unik i
            sitt slag. Det finns reduktionsnivåer i dag på 20 procent, och
            vi ska upp mot 60 procent. Vad vi kan konstatera är att politiken
            inte kunde vara möjlig om det inte vore för att vi skövlar regnskog.
            Vi är helt beroende av palmoljebaserade råvaror. Den senaste tillgängliga
            statistiken visar att över 40 procent av biodieseln – HVO – består
            av palmoljebaserade bränslen, och vi importerar över 90 procent.
          </note>
          <note>
            Forskarna är eniga om att palmoljebaserade bränslen är värre
            vad gäller utsläpp och miljönytta än vad fossil diesel är. Det
            skulle alltså vara bättre att stoppa in olja från Lundin Energy
            – ett av de mer klimatvänliga oljebolagen, om man kan tala om
            sådana – i bränslet i stället för palmoljan. Problemet för övriga
            världen är att det ser finare ut i statistiken när regeringen
            beslutar om reduktionsplikten. Trots att utsläppen sker i världen,
            sker utsläppen vid förbränning i Sverige. De utsläppen blir naturligtvis
            lägre.
          </note>
          <note>
            Är det en bra miljöpolitik att importera fulbiodrivmedel för
            att göra det möjligt att uppnå målen för transportsektorn?
          </note>
          <note type="speaker">
            Anf. 152 HANNA WESTERÉN (S) replik:
          </note>
          <note>
            Herr ålderspresident! Det korta svaret är att omställning pågår.
            Det är ett konsekvent arbete mot våra mål. När det gäller delarna
            i reduktionsplikten är vi inte på något sätt färdiga, utan det
            är ett stadigt arbete mot högt ställda mål. Jag hoppas att reduktionsplikten
            kommer att bli ett viktigt inslag i svensk miljöpolitik under
            lång tid framöver just för att den är effektfull i att sänka utsläppen
            inom transportsektorn.
          </note>
          <note>
            När det gäller palmolja, eller vilka andra drivmedel som ska
            ingå, måste vi skruva i systemet så att det blir en annan tingens
            ordning med andra inblandningar så att de blir mer och mer hållbara.
            Men reduktionsplikten i sig är ett verktyg viktigt att värna.
          </note>
          <note type="speaker">
            Anf. 153 MARTIN KINNUNEN (SD) replik:
          </note>
          <note>
            Herr ålderspresident! Arbete pågår! Men för varje år som arbetet
            har pågått importerar vi bränsle som är upp till tre gånger värre
            än fossilt bränsle. Vi stoppar in det i människors tankar i tron
            om att det ska vara bättre för klimatet. Men vi vet att det inte
            är det. Bränslet blir sämre. Är det inte bättre att sätta en mer
            rimlig nivå på reduktionsplikten?
          </note>
          <note>
            Sverigedemokraterna tycker att principen om reduktionsplikt är
            bra, men nivån måste vara rimlig. Det finns inga forskare eller
            experter som tror att det är möjligt att reducera med 60 procent
            på ett hållbart sätt framöver. Det vore rimligt att gå över till
            en mer hållbar nivå.
          </note>
          <note>
            Även om vi kan dubbla svensk biodrivmedelsproduktion, tredubbla
            eller fyrdubbla, kommer det sannolikt ändå inte att vara tillräckligt
            eftersom det finns fler länder som använder dessa bränslen. Det
            är ju en fri marknad.
          </note>
          <note type="speaker">
            Anf. 154 HANNA WESTERÉN (S) replik :
          </note>
          <note>
            Herr ålderspresident! Jag är av uppfattningen att trägen vinner.
            Jag tror att den väg vi har slagit in på är den enda hållbara
            vägen. Jag tror också att vi måste komma ihåg vad målet är, nämligen
            att sänka utsläppen på global nivå. Självklart ska vi sänka utsläppen
            här hemma, men vi ska också bidra till att de sjunker på global
            nivå.
          </note>
          <note>
            Här hemma kan vi givetvis satsa på mer biodrivmedel, vilket också
            är fallet i den liggande budgeten. Något av det som Martin Kinnunen
            efterfrågar finns de facto redan i budgeten.
          </note>
          <note>
            Det verkar som att ledamoten har lyssnat uppmärksamt på anförandet
            i övrigt, så jag hoppas att han särskilt noterade de medel som
            anslås för att stimulera tillgången till biodrivmedel.
          </note>
          <note type="speaker">
            Anf. 155 MAGNUS EK (C):
          </note>
          <note>
            Herr ålderspresident! För mig är det här en av riksdagsårets
            mest intressanta debatter. Det är kanske också en av de tyngsta.
            Det vi debatterar i dag handlar bland annat om miljöpolitiken
            i kommande års statsbudget, ett område där jag är glad över att
            Centerpartiet är med och påverkar, och jag är glad att få vara
            här och berätta om hur Centern har påverkat.
          </note>
          <note>
            Det vi också gör är att ta emot en redovisning av hur det svenska
            miljömålssystemet ligger till. Vi breddar och synar den svenska
            miljöpolitiken. I år, som alla andra år, får vi tyvärr konstatera
            att vi just nu inte lyckas uppnå de svenska miljömålen. Just nu
            är vi inte ens på väg att uppnå en majoritet av de svenska miljömålen.
          </note>
          <note>
            Även om vi kan diskutera utformningen av målen och hur rapporteringen
            går till i utskottet, kvarstår det faktum att om vi ska klara
            av att lämna över ett samhälle och en miljö till kommande generationer
            som mår bättre än vad miljön och naturen som vi har från tidigare
            generationer har gjort, har vi en hel del kvar att göra.
          </note>
          <note>
            Vi vet alla att klimatet är vår tids ödesfråga. Vi vet att det
            är en global utmaning, där Sverige måste ta en aktiv roll för
            att möta klimathotet genom insatser såväl på hemmaplan som internationellt.
            Vi vet att alla de övriga miljömålen, förutom möjligtvis något
            enstaka, är avhängiga av att vi klarar att lösa klimatutmaningen.
            Och vi vet att även om Sverige på många sätt är ett föredöme inom
            klimat och hållbarhet måste vi ändå skärpa vår klimatpolitik om
            vi ska klara de gemensamt beslutade klimatmålen.
          </note>
          <note>
            Jag kommer inte att kunna redogöra för allt som skulle behöva
            göras på klimat ‑ , energi- och transportområdet, men låt mig
            uppehålla mig vid vissa reformer i denna statsbudget som jag är
            stolt över att Centerpartiet fått in för att vässa, skärpa och
            utveckla den svenska klimatpolitiken.
          </note>
          <note>
            Det handlar till exempel om det gröna avdraget, som på ett förenklande
            sätt skulle kunna motivera fler att göra klimatsmarta investeringar.
            När Kjell-Arne Ottosson sätter solceller på taket hemma i Värmland
            ska han inte behöva undra när han får ut pengarna, utan han ska
            veta precis vilken kostnad det kommer att innebära för honom.
            Den typen av säkerhet måste fler kunna känna för att våga göra
            sin del i att lösa klimatutmaningen.
          </note>
          <note>
            Låt mig nämna storsatsningen på bio-CCS för att lagra koldioxid.
            CCS har nämnts tidigare här i talarstolen, men då ofta i termer
            av att vi ska fånga in och lagra i Norge eller på andra sätt.
            Det är en jätteviktig del om vi på lång sikt ska kunna klara klimatmålen
            om nettonollutsläpp 2045. Men bio-CCS är något som vi skulle kunna
            börja med redan nu. Vi behöver fler lösningar för att fler aktörer,
            till exempel inom de gröna näringarna, ska kunna bidra till att
            lagra in koldioxid. Det här kommer vi att lägga 200 miljoner på
            kommande år. Jag tror att det är oerhört viktigt för att få igång
            den tekniska utvecklingen.
          </note>
          <note>
            Jag vill också nämna den satsning på EU-samarbeten för innovativa
            lösningar inom industrin liksom den forskningssatsning på hur
            svenskt skogsbruk kan bidra ännu mer till att minska utsläppen
            som kommer att göras som en följd av denna statsbudget.
          </note>
          <note>
            Jag kommer att återkomma till skogsbruket, precis som många av
            mina kollegor har gjort här i dag. Men det handlar inte bara om
            hur vi i dagsläget producerar förnybara råvaror och förnybar energi
            utan också om hur man kan bruka skogen på ett mer hållbart sätt.
            Där kommer den här forskningssatsningen och dess efterföljare
            att vara ett viktigt verktyg för dem som vill bidra ännu mer inom
            skogsbruket för att rädda klimatet.
          </note>
          <note>
            Jag kommer inte att kunna uppehålla mig mer vid klimatet eftersom
            vi har 15 andra miljömål, och jag skulle vilja nudda vid åtminstone
            en del av dem.
          </note>
          <note>
            Jag vill gå vidare till att nämna den strategi för cirkulär ekonomi
            som nu äntligen har kommit på plats i Sverige som en direkt följd
            av januariavtalet och de överenskommelser Centerpartiet har gjort
            tillsammans med regeringen och Liberalerna.
          </note>
          <note>
            Ska vi klara av att uppnå våra klimatmål men också att använda
            jordens resurser på ett bättre sätt i det svenska samhället, då
            behöver vi så snabbt som möjligt övergå till en mer cirkulär ekonomi.
            Det är en ekonomi där vi inte har rak resursproduktion – det vill
            säga att vi tar en produkt, brukar den och sedan är färdiga med
            den – utan där produkter och varor snurrar i ekonomin och där
            fler aktörer kan vara med och tjäna pengar på att cirkulera och
            göra det svenska samhället mer hållbart.
          </note>
          <note>
            Just nu förhandlas den första handlingsplanen utifrån den svenska
            strategin för cirkulär ekonomi. Jag kan tyvärr inte redovisa resultatet
            här i kammaren i dag. Då har jag åtminstone ett par kollegor som
            skulle bli nå ­ got förbannade – ursäkta, herr ålderspresident!
            Men jag kan nämna det som har varit viktiga ingångar för Centerpartiet.
          </note>
          <note>
            Det är att se till att vi utnyttjar den svenska möjligheten att
            bygga en biobaserad cirkulär ekonomi och inte fortsätter bygga
            på det fossila. Det är att göra det lättare för entreprenörer,
            innovatörer och företag att komma in och vara de som faktiskt
            sätter spinn på den svenska ekonomin. Och det är att göra det
            enklare för oss som individer och konsumenter att göra hållbara
            val och veta vilken klimatpåverkan de varor, produkter och tjänster
            som vi köper har haft innan de kommer oss till del.
          </note>
          <note>
            Jag vill också kort nämna de ökade satsningar på våtmarker och
            på att sanera förorenade områden och städa upp gamla miljösynder
            som till ­ kommer i statsbudgeten. Det är viktiga delar i att
            klara de miljömål som relaterar till Sveriges havsmiljö, kust
            och vattendrag.
          </note>
          <note>
            Herr ålderspresident! Mina sista minuter vill jag uppehålla mig
            vid frågan om biologisk mångfald. Det är med all rätt ett kärt
            samtalsämne inom svensk miljöpolitik. Vi vet att vi har stora
            utmaningar såväl globalt som här hemma i Sverige om vi ska klara
            av att värna den biologiska mångfalden.
          </note>
          <note>
            Alltför ofta kokar detta ned till en diskussion om den svenska
            skogen och hur vi brukar den, vilket det har sagts mycket klokt
            om här i talarstolen, eller i värsta fall till en så enkel diskussion
            som den om vargjakten.
          </note>
          <note>
            Det vi i svensk politik behöver bli bättre på är att inse att
            majoriteten av de arter som återfinns på rödlistan finns i eller
            i anknytning till det svenska jordbrukslandskapet. Det är inte
            nödvändigtvis något fel att majoriteten av de rödlistade arterna
            finns här. Det är inte någon illvilja som har gjort att vi har
            det så. Men vi har haft en förändrad markanvändning i Sverige
            de senaste 60–70 åren. Min farfars far ägnade hela sitt liv som
            lantbrukare åt att bruka jorden med hjälp av lie och häst. När
            jag nu tar över jordbruket hemma ser det inte riktigt ut så. Det
            här har också påverkan på det svenska landskapet och arternas
            livsmiljöer i det landskapet.
          </note>
          <note>
            Den stora knäckfrågan när det gäller biologisk mångfald är hur
            vi ser till att de som värnar dessa krympande, försvinnande livsmiljöer
            faktiskt gynnas av det. Det är enda sättet att vända den utvecklingen.
            Och låt mig säga att även om jag tror att Centerpartiet har många
            svar på det här, många svar på hur vi gynnar dem som faktiskt
            brukar marken och bevarar livs ­ miljöer, ska vi vara ärliga med
            att inget politiskt parti i dagsläget har kunnat visa upp en trovärdig
            färdplan för hur vi ser till att klara målen om ett levande odlingslandskap
            i alla dessa delar. Det här är en riktig ödes ­ utmaning för oss.
          </note>
          <note>
            Avslutningsvis vill jag säga att när vi pratar om skydd och bevarande
            har vi ett problem till, som vi adresserar genom januariavtalet
            och som vi fortfarande håller på och förhandlar. Det är frågan
            om rapportering av skyddad mark. Jag vill bara säga en sak där,
            herr ålderspresident. Det är att jag tycker att det är bisarrt
            att vi har människor som tar ett stort egenansvar men att vi inte
            rapporterar det på samma sätt som våra grannar och vänner i Europa
            gör. Det ser ut som om jord- och skogsbruket i Sverige är sämre
            än det i grannländer som tar ett mindre ansvar. Så kan vi helt
            enkelt inte ha det.
          </note>
          <note>
            Herr ålderspresident! Tiden är alltför kort för att hinna adressera
            allt, men jag hoppas att jag hunnit ta upp några av de saker som
            Centerpartiet vill göra för att skärpa den svenska miljö- och
            klimatpolitiken. Det kommer att behövas.
          </note>
          <note>
            Sist men inte minst: G od jul! Gud välsigne er allihop!
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av tjänstgörande ålderspresidenten
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 11 (forts.) Allmän miljö- och naturvård (forts. MJU1)
          </note>
          <note type="speaker">
            Anf. 156 MARIA GARDFJELL (MP) replik:
          </note>
          <note>
            Fru talman! Jag blev väldigt glad över att Magnus Ek inledde
            sitt anförande med att säga att vi behöver satsa mer på att uppnå
            de nationella miljökvalitetsmålen. Vi behöver verkligen stärka
            miljöpolitiken och satsa på att nå miljömålen.
          </note>
          <note>
            Sverige har systematiskt utvecklat miljöarbetet. De senaste sex
            åren, med Miljöpartiet i regeringen, har takten ökat dramatiskt.
            De tydligaste exemplen är att det klimatpolitiska ramverket har
            beslutats, att en mångdubblad miljöbudget har antagits och att
            ett strategiskt samarbete med näringslivet för att skapa färdplaner
            för klimatomställningen formulerats. Sverige har stärkt sin roll
            i internationell miljöpolitik. Det här är ett arbete som ger långsiktiga
            resultat. Utvärderingar visar att flera av miljömålen är svåra
            att nå, men också att det faktum att vi har miljömålen är en orsak
            till att vi ligger långt framme i arbetet med Agenda 2030.
          </note>
          <note>
            Magnus Ek nämnde i sitt anförande att andra miljömål påverkas
            av att vi klarar klimatmålet. Men det är också så att målen om
            biologisk mångfald är en förutsättning för att andra mål ska kunna
            nås, även Agenda 2030-målen om social och ekonomisk rättvisa.
          </note>
          <note>
            Fru talman! Våra två partier samverkar ju om budget och januariavtal.
            Jag undrar om Centerpartiet i fortsättningen kan tänka sig att
            prioritera arbetet med de nationella miljömålen om bland annat
            biologisk mångfald.
          </note>
          <note type="speaker">
            Anf. 157 MAGNUS EK (C) replik:
          </note>
          <note>
            Fru talman! Den som väntar på något gott väntar inte för länge,
            brukar man säga. Det var kanske värt att vänta två timmar på att
            få ha det här replikskiftet om ett skarpare och effektivare svenskt
            miljöarbete.
          </note>
          <note>
            Jag skulle inte säga att vi bara i framtiden kan vara villiga
            att prioritera arbetet med att uppnå miljömålen. Jag skulle säga
            att det är någonting som vi gör. Jag skulle säga att det är därför
            vi i den budget vi gemensamt har förhandlat fram inte bara utvecklar
            miljöbudgeten omfångsmässigt utan faktiskt också skärper och effektiviserar
            den. Jag må vara part i målet, men jag skulle vilja hävda att
            det inte minst är tack vare Centerpartiet som vi till exempel
            utvecklar kopplingen till näringslivet och företagandet runt om
            i hela Sverige.
          </note>
          <note>
            Det finns en anledning till att jag ägnade större delen av mitt
            inlägg åt att prata inte bara om miljömålen i allmänhet utan specifikt
            just om biologisk mångfald. Jag tror att det finns ett arbete
            vi behöver utveckla där. Det arbetet, vill jag återupprepa, handlar
            inte minst om att fundera på hur de som brukar marken, de som
            sköter om landskapet i det här landet, kan gynnas av att arbeta
            med biologisk mångfald.
          </note>
          <note>
            Jag tror att vi missar någonting där i dag. Vi tänker alltför
            ofta att saker ska skyddas eller undantas från brukande. I viss
            mån är det lätt att man lägger en död hand när man gör det. Det
            är saker som vi från Centerpartiets sida försöker balansera med
            varandra. Just när det gäller den biologiska mångfalden, inte
            minst i det som kopplar till det levande odlingslandskapet, med
            betesmarker och andra landskapsåtgärder, handlar det lika mycket
            om att uppmuntra och gynna ett brukande som premierar biologisk
            mångfald.
          </note>
          <note>
            Sist men inte minst ska jag tacka Maria Gardfjell för att hon
            ger mig möjlighet att få in en till poäng. Vi vill från Centerpartiets
            sida se över hela det svenska miljömålssystemet, så att det kopplar
            bättre till Agenda 2030. Ute i landet märker vi att inte minst
            många av våra kommunföreträdare tycker att det är en brist att
            Agenda 2030 och miljömålssystemet kopplar för dåligt till varandra.
          </note>
          <note type="speaker">
            Anf. 158 MARIA GARDFJELL (MP) replik:
          </note>
          <note>
            Fru talman! I arbetet med Agenda 2030 har vi kommenterat att
            just miljömålssystemet, folkhälsomålen och andra nationella målsystem
            som vi har beslutat om här i riksdagen hänger väldigt intimt ihop
            med Agenda 2030. Det finns en stor potential till förbättrad och
            sammanhållen styrning mot miljömålen, exempelvis genom utbyggnad
            av etappmålen. Vi har nu också Miljömålsberedningens fortsatta
            arbete framför oss.
          </note>
          <note>
            Särskilt viktig är frågan om jordbruket och miljömålen. Det är
            glädjande att Magnus Ek lyfter fram just den kopplingen. Hur ser
            Centerpartiet på att verkligen prioritera miljömålsarbetet inom
            ramarna för livsmedelsstrategin?
          </note>
          <note type="speaker">
            Anf. 159 MAGNUS EK (C) replik:
          </note>
          <note>
            Fru talman! Jag tror att det är någonting som vi verkligen brukar
            prioritera. Men man ska vara väldigt tydlig här, för det kan hända
            att jag och Maria Gardfjell menar olika saker när vi säger att
            det här ska prioriteras. Menar man att den biologiska mångfalden
            ska prioriteras framför konkurrenskraften i det svenska jordbruket?
            Då går vi emot livsmedelsstrategin.
          </note>
          <note>
            Det jag talar om här är att det finns synergieffekter. Vi skulle
            kunna göra någonting som är oerhört viktigt för den biologiska
            mångfalden i Sverige och som faktiskt också gynnar det svenska
            lantbruket. Men där har vi inte riktigt klarat av att nå fram
            från politiken. Vi har haft för mycket av bevarandeglasögonen
            på oss i den meningen att vi vill undanta miljöer från brukande.
            Det vi tyvärr alltför ofta ser runt om i landet är att det som
            staten har sagt ska skyddas är sådant som man sedan inte klarar
            av att värna och hävda. Just därför tappar vi faktiskt miljövärden
            och biologisk mångfald. Det ska absolut inte hända.
          </note>
          <note type="speaker">
            Anf. 160 MALIN DANIELSSON (L):
          </note>
          <note>
            Fru talman! I dag debatterar vi utgiftsområde 20 Allmän miljö-
            och naturvård. Det är en del av statens verksamhet som länge legat
            oss liberaler varmt om hjärtat.
          </note>
          <note>
            Riksdagen biföll 1904 den liberale ledamoten Karl Starbäcks motion
            om att inrätta nationalparker, och Sverige inrättade 1909 som
            andra land i världen nio nationalparker. Liberala politiker har
            alltid haft ett starkt engagemang i Naturskyddsföreningen. Karl
            Starbäck ingick också där när föreningen bildades 1909.
          </note>
          <note>
            Hugo Osvald arbetade under sin tid i första kammaren på 50- och
            60-talen hårt för att uppmärksamma riskerna med de orenade utsläpp
            i luft och vatten som på den tiden var praxis. Vårt partiprogram
            från 1962 blev det första från ett svenskt parti med ett eget
            avsnitt om miljöfrågor. Samma år började vi kräva generella gränsvärden
            för utsläpp från landets industrier, vilket mötte starkt motstånd.
          </note>
          <note>
            När Ola Ullsten, Kerstin Ekman och Bengt Westerberg kämpade för
            att rädda de sista älvarna från att byggas ut sågs dåvarande Folkpartiets
            hållning som extrem. Samtidigt ledde de fossila bränslena till
            allvarliga problem med försurning. Kärnkraften löste i ett slag
            båda de här frågorna. Utbyggnaden av kärnkraften är fortfarande
            en av de viktigaste klimatinsatser som denna församling har beslutat
            om.
          </note>
          <note>
            År 1989 väckte vi vår första partimotion med en samlad miljöpolitik.
            I slutet av 80-talet föreslog vi också att den som förorenar borde
            betala för det. Det var verkligen ingen självklarhet på den tiden,
            vilket det tack och lov är i dag. Men det är en princip som vi
            fortfarande håller högt och som har visat sig vara viktig för
            ett effektivt miljö- och klimatarbete.
          </note>
          <note>
            Vår miljöpolitik har inte alltid varit älskad. Näringsliv, fackförbund
            och en rad intresseorganisationer och partier har genom åren framfört
            ganska frän kritik mot våra förslag. Men med tiden har de flesta
            insett att miljöpolitiken är viktig och att det vi har åstadkommit
            inte är så dumt.
          </note>
          <note>
            Fru talman! I dag är det klimatet som är vår viktigaste miljöfråga.
            Klimatförändringarna påverkar ekosystemen i grunden och förändrar
            snabbt förutsättningarna för livet på jorden. Att vi får bukt
            med klimatförändringarna är helt nödvändigt för att hejda den
            förfärliga utveckling vi ser för den biologiska mångfalden och
            för att stoppa försurningen av haven.
          </note>
          <note>
            I linje med vår stolta tradition tar vi liberaler klimatfrågan
            på allvar. Det är inte fråga om att minska växthusutsläppen; de
            ska elimineras. Därför hade vi gärna sett att EU:s klimatmål för
            2030 skärpts ytterligare, inte bara till minst 55 procent, som
            vi nu enats om. Det är dock välkommet att målen skärps, och vi
            kommer att ta fasta på just ordet ”minst”. EU har en viktig roll
            i att vara föregångare för andra delar av världen och ska gå före
            i att utveckla klimatneutrala lösningar.
          </note>
          <note>
            Samtidigt ser vi liberaler att det enda sättet att klara av det
            här är genom entreprenörskap, frihandel, effektiva lösningar och
            hårt arbete. Kort sagt behövs en stark ekonomisk utveckling. Fattiga
            människor har rätt att få det bättre, och vi som har det bra har
            rätt till drömmar och till frihet att förverkliga dem.
          </note>
          <note>
            Fru talman! Liberalerna har gjort skillnad i årets budget för
            utgiftsområdet. Det jag särskilt vill lyfta fram är att vi nu
            kommer att ta konkreta – och tillräckligt finansierade – steg
            mot att få igång storskalig bio-CCS, C arbon C apture and S torage,
            vid våra fjärrvärmeverk och våra pappers ­ bruk. Den växande skogen
            samlar in koldioxid, och om vi ser till att ta hand om den i stället
            för att släppa tillbaka den i atmosfären skapar vi negativa utsläpp.
            Potentialen är stor – vid de största anläggningarna kan vi samla
            in koldioxid motsvarande uppemot hälften av våra utsläpp.
          </note>
          <note>
            En billig och viktig klimatåtgärd, även om den har lite mindre
            potential än bio-CCS, är att återskapa tidigare utdikade våtmarker.
            När man torrlade kärr och myrar för att skapa odlingsbar mark
            kom torven i dagen och började brytas ner. Markerna läcker fortfarande
            stora mängder koldioxid. Det har länge funnits pengar i statsbudgeten
            för att återställa våtmark, men klimatet har inte varit drivkraften.
            Liberalerna har nu sett till att det blir mer pengar och att klimateffekten
            kan bli argumentet för att faktiskt återställa våra våtmarker.
          </note>
          <note>
            Som ni alla vet är Liberalerna drivande i att påskynda elektrifieringen
            av transport- och industrisektorn. Även på det området är detta
            en budget i rätt riktning.
          </note>
          <note>
            Liberalernas långvariga arbete för våra hav fortsätter. Övergödningen
            och en sund förvaltning av fiskbestånden är de stora frågorna.
            Men vi är också glada över andra frågor som lyfts i budgeten –
            förhandlingarna med regeringen ledde till exempel till att de
            medel för att åtgärda nedskräpning ­ en av haven som vi fick igenom
            i förra årets budget nu förstärks.
          </note>
          <note>
            Fru talman! Den liberala miljö- och klimatpolitiken utgår från
            tanken om förvaltarskap. Vi ska på ett ansvarsfullt sätt nyttja
            naturens resurser, men vi har ingen moralisk rätt att lämna över
            en värld till våra barn som är fattigare än den vi tog emot av
            våra föräldrar. Ekosystemen måste vara livskraftiga, inte bara
            för florans och faunans skull utan också för att vi människor
            och vår ekonomi är helt beroende av dem.
          </note>
          <note>
            Vårt liberala synsätt och vår politik har fått ett tydligt avtryck
            i årets budget för utgiftsområde 20, och det är vi glada för.
            Jag vill återigen yrka bifall till förslaget i utskottets betänkande.
          </note>
          <note type="speaker">
            Anf. 161 MARIA GARDFJELL (MP):
          </note>
          <note>
            Fru talman! Det finns en särskild politiker som jag skulle vilja
            tacka och sända min julhälsning till i dag: Sveriges miljöminister.
          </note>
          <note>
            Isabella Lövin har lett arbetet på Miljödepartementet med att
            ta fram detta budgetförslag, som är väldigt välskrivet. Det är
            också så att MJU har ställt sig bakom förslaget, och jag yrkar
            därför bifall till förslaget till beslut.
          </note>
          <note>
            Isabella Lövin har tagit ett ledarskap såväl i Sverige som internationellt
            och satt Sverige och hela Europa på en ny kurs i omställningsarbetet.
            Isabella Lövins ihärdiga slit har inte bara lett till avgörande
            klimat- och miljöreformer utan har också byggt ett helt nytt system
            inom vilket omställningen till ett hållbart samhälle fortsätter.
          </note>
          <note>
            Isabella har infört ordning och reda i klimatpolitiken. När hon
            slutar som språkrör om en dryg månad lämnar hon över med vetskapen
            att omställning sker i allt högre takt. Hennes avtryck i svensk
            och internationell politik kommer att leva kvar under lång tid
            framöver; vi har bara sett början av de resultat som hennes framsteg
            kommer att få på vårt samhälle.
          </note>
          <note>
            Isabella Lövin är kanske inte som de flesta andra. Hon har hållit
            sig till att trycka sakfrågorna framåt steg för steg i stället
            för att ägna sig åt populism. Det märktes mest när hon satt i
            EU-parlamentet och förändrade hela fiskepolitiken. Med ett arbetssätt
            som liknade det journalistiska arbetet un ­ dersökte hon hur politiker
            från olika läger kunde stödja den inriktningen. När arbetet var
            i hamn plussade hon sina politiska motståndare lika mycket som
            de berömde henne.
          </note>
          <note>
            Isabella Lövins leverans är den av en visionär realist. Hon har
            visat för alla att Miljöpartiets vision faktiskt är realistisk.
            Hon har visat att Miljöpartiet har en industripolitik som många
            andra partier nu vill anamma – inte minst Moderaterna har talat
            om det i kväll.
          </note>
          <note>
            Isabella Lövin har drivit igenom förändringar som kommer att
            bestå med hjälp av kunskap, engagemang och samarbetsvilja. Den
            gröna ideo ­ login driver oss gröna politiker, och den gröna ideologin
            har gått från åsikt till genomförande med Isabella Lövin i täten.
          </note>
          <note>
            Konkret har Isabella Lövin drivit igenom reformen av EU:s fiskepolitik
            och tydligare regler för hållbart fiske, mot dumpning av fisk
            och myck ­ et mer. Många fiskbestånd mår redan nu bättre.
          </note>
          <note>
            Hon har satt en tydligare inriktning för havspolitiken och sett
            till att havsfrågorna prioriteras inom FN samt att det finns återkommande
            havskonferenser för att rädda haven.
          </note>
          <note>
            Hon har drivit igenom the Swedish Proposal. Hon lyckades få med
            hela EU på Sveriges linje att göra det dyrare att släppa ut koldioxid,
            och nu minskar kolkraften snabbt i Europa.
          </note>
          <note>
            Hon har gjort satsningen Hybrit möjlig genom att driva igenom
            ett stöd till svensk industri som bland annat lett till att Sverige
            nu ligger först i världen i arbetet med att framställa stål utan
            kol. Detta är en revolution som i sig kan minska Sveriges utsläpp
            med 10 procent.
          </note>
          <note>
            Hon har drivit igenom klimatlagen och klimatfärdplanen, som tvingar
            alla kommande regeringar, oavsett färg, att prioritera klimatet.
          </note>
          <note>
            Hon har stoppat utbyggnaden av Preem. Vi vet att utbyggnaden
            skulle ha ökat Sveriges utsläpp med 1 miljon ton och gjort Preem
            till Sveriges största utsläppare.
          </note>
          <note>
            Hon har infört B ränslebytet . Miljöpartiet har drivit igenom
            att det mesta av allt bränsle som tankas på svenska mackar 2030
            kommer att vara förnybart, även för den som tankar bensin och
            diesel.
          </note>
          <note>
            Hon har klimatsäkrat biståndet. Hela den svenska biståndsbudgeten
            kommer att fortsätta att vara ett föredöme inom biståndsarbetet,
            och det kommer att ha stor betydelse för världens mest utsatta
            människor att klimatarbetet är inkorporerat i biståndet.
          </note>
          <note>
            Hon har breddat ansvaret för klimatfrågorna genom Klimatkollegiet
            och tagit initiativ till Klimaträttsutredningen, som kommer att
            skapa ytterligare ordning och reda i klimatpolitiken och påskynda
            omställningen.
          </note>
          <note>
            Hon har tagit avgörande steg för att driva igenom strategin för
            en cirkulär ekonomi.
          </note>
          <note>
            Under fyra år har Sverige rankats som bäst i världen. Jag vill
            påstå att vi med Isabella Lövin har en miljöminister i världsklass.
          </note>
          <note>
            Fru talman! Året 2020 kommer att gå till historien som året då
            en pandemi drabbade Sverige. Människor har drabbats av sjukdom,
            och de som arbetar i vården har haft ett oerhört viktigt och slitsamt
            arbete.
          </note>
          <note>
            Men jag tror att många i framtiden när de tänker tillbaka på
            2020 kommer att tänka på hur många skogspromenader de tog detta
            år. Tryggheten har varit större ute i skogen, och smittspridningen
            är mindre utomhus. Ett sätt att mäta vår utevistelse på är att
            försäljningen av grillkorv har slagit rekord och att stormköket
            är årets julklapp.
          </note>
          <note>
            Mitt nyårslöfte inför nästa år är att vara ute mycket mer i naturen.
            Med den här budgeten gör vi det möjligt för många fler svenskar
            att hitta sitt smultronställe eller sin favoritskog och uppleva
            fin natur.
          </note>
          <note>
            Det är inte i alla länder som medborgarna har kunnat gå ut i
            skog och mark. Anledningen till att vi har kunnat det är att vi
            har allemansrätten. Det är en rättighet som coronaåret 2020 har
            blivit mångas räddning från att bli totala innesittare.
          </note>
          <note>
            Fru talman! Tillgången till skyddad natur inom en kilometer från
            bostaden har ökat, från 23 procent 2013 till 29 procent 2018,
            framför allt på grund av den konsekventa politik som Miljöpartiet
            har drivit om skydd av värdefull natur. I budgeten för 2021 höjer
            vi satsningarna på skydd av natur och skötsel av värdefull natur
            ytterligare.
          </note>
          <note>
            Några andra stora satsningar på budgetområdet för klimat och
            miljö är Klimatklivet, klimatinvesteringarna, klimatbonusen och
            Industriklivet. Det är satsningar på klimatanpassning genom att
            minska ras- och skred ­ riskerna vid Göta älv, ökad sanering av
            förorenade områden och miljö ­ forskning, för att nämna bara några
            viktiga saker.
          </note>
          <note>
            Fru talman! Det behövs en grön återhämtning efter pandemin. Sverige
            ska bli en fossilfri välfärdsnation. Vi ska ha en rättvis klimatomställning.
            Det är oerhört viktigt att vi här i Sveriges riksdag prioriterar
            det arbetet starkt under 2021. Det kommer vi att kunna göra med
            den fantastiskt starka miljöbudget som vi kommer att ha.
          </note>
          <note>
            God jul!
          </note>
          <note type="speaker">
            Anf. 162 TREDJE VICE TALMANNEN:
          </note>
          <note>
            Jag vill påminna om att det inte är en avtackning utan en budgetdebatt
            om utgiftsområde 20 som vi har just nu.
          </note>
          <note type="speaker">
            Anf. 163 MAGNUS EK (C) replik:
          </note>
          <note>
            Fru talman! Jag vill inte uppehålla mig vid avtackningsbiten.
            Men jag tror ändå att det finns vissa saker i uppräkningen som
            vi är flera partier som är stolta över att ha varit med och bidragit
            till här i riksdagen, i Europaparlamentet och inte minst i Sveriges
            offensiva roll i internationella klimatförhandlingar. Kanske kan
            även undertecknad anses ha bidragit något till strategin och de
            kommande handlingsplanerna för cirkulär ekonomi som är på väg.
            Nog sagt om det.
          </note>
          <note>
            Maria Gardfjell tog tidigare replik på mig angående hur vi tar
            till vara den biologiska mångfalden i januariavtalet och arbetet
            med att genomföra svensk landsbygdsstrategi. Jag vill ta tillfället
            i akt att ställa en likartad fråga till Maria Gardfjell.
          </note>
          <note>
            En av de saker som vi har sett och som ofta nämns som ett hot
            mot den gröna omställningen, inte minst från näringslivet, är
            de långsiktiga förutsättningarna för att engagera sig i den gröna
            omställningen. Man vill veta att det finns långsiktiga förutsättningar,
            man vill veta vilken roll staten tänker ta och man vill veta att
            de grundläggande förutsättningarna finns. Det gäller inte minst
            skogsbruket och de företag som vill använda resurserna i det svenska
            skogsbruket till att vara med och ställa om det svenska samhället
            genom att producera mer biobränsle, hållbara textilier och kemikalier
            och inte minst byggmaterial.
          </note>
          <note>
            I ljuset av det är min fråga till Maria Gardfjell hur Miljöpartiet,
            utöver de punkter som finns i januariavtalet och som vi gemensamt
            har kommit överens om, till exempel att värna och stärka äganderätten,
            ser på långsiktigheten och förutsättningarna för till exempel
            skogsbruket. Hur kan de veta att vi kommer att kunna använda skogsråvaran
            i Sverige för att ställa om det svenska samhället?
          </note>
          <note type="speaker">
            Anf. 164 MARIA GARDFJELL (MP) replik:
          </note>
          <note>
            Fru talman! Det är en intressant fråga. Exakt samma fråga fick
            jag i debatten i torsdags när vi diskuterade utgiftsområde 23.
          </note>
          <note>
            Det är naturligtvis Miljöpartiets främsta gren att vara det parti
            som sätter både klimatomställningen och den biologiska mångfalden
            högst. Det är just genom att kombinera det arbetet som vi får
            den långsiktighet som Magnus Ek efterfrågar.
          </note>
          <note>
            Vi ser nu att näringslivet själva börjar prioritera biologisk
            mångfald mycket högre i sitt eget arbete. De internationella köparna
            av de skogs ­ råvaror som vi producerar i Sverige – det är en
            viktig exportsatsning för Sverige – kommer också att ställa krav,
            inte bara på klimatsmart produk ­ tion utan också på att det är
            smart utifrån ett biologisk t mångfaldsper ­ spektiv. Då måste
            vi ha en skogspolitik som verkligen bygger på två ben, som prioriterar
            både miljön och produktionen.
          </note>
          <note>
            När jag förra veckan blev intervjuad i Land Lantbruk , apropå
            Skogsutredningen som är den utredning som Magnus Eks och mitt
            parti har beställt tillsammans, sa jag att jag tycker att vi egentligen
            behöver en skogspolitik som bygger på tre ben: på miljön, på produktionen
            och på den lilla skogsägaren, den småskaliga skogsbonden som är
            den som ska göra jobbet. Vi måste bli bättre på att prioritera
            att det allmännas miljösatsningar också ska betala sig för den
            enskilda skogsägaren.
          </note>
          <note type="speaker">
            Anf. 165 MAGNUS EK (C) replik:
          </note>
          <note>
            Fru talman! Jag kan meddela ledamoten att hon har en av de småskaliga
            skogsägarna precis framför sig i kammaren. Jag och mina knapp
            t 100 hektar, som i och för sig är stort för en skogsägarmedlem
            i Södra där just jag och mitt skogsföretag ingår, är också en
            del av produktionen.
          </note>
          <note>
            När man pratar om hotet mot produktionen handlar det också om
            våra förutsättningar att driva våra företag, för att kunna ha
            kvar dem, betala banklånen och en dag förhoppningsvis lämna över
            till kommande genera ­ tioner. Det här är inte en motsättning.
            Det är det som oroar mig lite.
          </note>
          <note>
            Jag blir ofta glad när vi debatterar frågorna här i kammaren
            och i miljö ‑ och jordbruksutskottet. Vi har en grundläggande
            enighet om att skogsråvaran ska användas för att ställa om samhället
            och om att skogsnäringen är viktig för Sverige, för vår produktion,
            för jobbskapandet och för att vi ska kunna bygga tillväxt och
            framtidstro i hela landet.
          </note>
          <note>
            Men nu lyfter Maria Gardfjell enligt min mening tillbaka det
            här till andra saker. Min fråga gällde just hur Maria Gardfjell
            och Miljöpartiet avser att värna förutsättningarna för skogsägare
            som jag.
          </note>
          <note type="speaker">
            Anf. 166 MARIA GARDFJELL (MP) replik:
          </note>
          <note>
            Fru talman! Jag måste då säga till Magnus Ek: Här har du en skogsägare.
            Jag är också skogsägare. Jag äger 200 hektar skogsmark i norra
            Västerbotten. 25 procent av den har vi avsatt som frivillig avsättning.
          </note>
          <note>
            Jag förstår mycket väl de utmaningar som finns för småbrukarna.
            Man sitter ofta i händerna på de stora skogsbolagen. De driver
            nu kraftfullt på för att klimatarbetet i skogen ska handla bara
            om en sak: substitution, om att ersätta plast, bensin och diesel
            med skogsprodukter.
          </note>
          <note>
            Men det handlar inte bara om det. Det handlar också om kollagring
            och biologisk mångfald.
          </note>
          <note type="speaker">
            Anf. 167 KJELL-ARNE OTTOSSON (KD) replik:
          </note>
          <note>
            Fru talman! Jag noterar ganska ofta i den allmänna debatten att
            representanter för Miljöpartiet pratar om en omställning som är
            frikopplad från tillväxt. Med tanke på det hyllningstal som Maria
            Gardfjell höll i stället för ett budgetanförande har jag, nu när
            Miljöpartiet är på gång att byta språkrör, noterat att även språkrörskandidater
            framhåller att vi måste få en omställning som är helt frikopplad
            från tillväxt.
          </note>
          <note>
            Då måste jag fråga Miljöpartiets närvarande representant om Miljöpartiet
            står bakom det. Var ska då pengarna till omställningen komma från?
            Eller menar Miljöpartiet möjligtvis att vi ska backa in i framtiden?
          </note>
          <note type="speaker">
            Anf. 168 MARIA GARDFJELL (MP) replik:
          </note>
          <note>
            Fru talman! Tack, Kjell-Arne Ottosson, för frågan!
          </note>
          <note>
            Jag tror att det är något som många intresserar sig för. Hur
            ska vi klara framtiden och de ekonomiska utmaningarna i framtiden?
          </note>
          <note>
            Det är absolut ingen slump att Miljöpartiet sitter i en regering
            som arbetar för att vi ska få ett fossilfritt välfärdsland. Det
            är absolut ingen slump att Miljöpartiet arbetar för att vi ska
            få en rättvis klimatomställning. Det är ingen slump att Miljöpartiet
            arbetar för att näringslivet ska vara delaktigt i arbetet med
            utvecklingen av klimat- och miljöarbetet. Och det är ingen slump
            att Miljöpartiet arbetar för en stark ekonomisk utveckling i hela
            Sverige.
          </note>
          <note type="speaker">
            Anf. 169 KJELL-ARNE OTTOSSON (KD) replik:
          </note>
          <note>
            Fru talman! Ändå noterar vi ganska ofta att Miljöpartiets representanter
            talar om att vi ska ha en omställning som är frikopplad från tillväxt.
          </note>
          <note>
            Men ska vi vara ett föredöme för omvärlden och få med oss omvärlden
            i omställningen måste vi visa att det går att kombinera omställning
            med tillväxt. Många av de länder vi vill ha med oss har tyvärr
            alldeles för färskt i minne vad fattigdom och hunger innebär.
          </note>
          <note>
            Tillväxten behövs även för att våra industrier med flera ska
            vara motiverade att stanna kvar i Sverige. Annars blir det ett
            CO 2 -läckage.
          </note>
          <note>
            Maria Gardfjell hyllar Miljöpartiets miljöpolitik fullt ut. Ändå
            har partiet representanter som tydligt påpekar att vi måste få
            stopp på tillväxten, annars klarar vi inte omställningen.
          </note>
          <note>
            Jag ställer frågan en gång till eftersom jag inte fick svar:
            Var ska pengarna komma från?
          </note>
          <note type="speaker">
            Anf. 170 MARIA GARDFJELL (MP) replik:
          </note>
          <note>
            Fru talman! Det är många som har kritiserat att jag har hyllat
            Isabella Lövin. Men faktum är att varje punkt jag tog upp om hennes
            arbete handlar om den budget som vi arbetar med i dag. Vissa saker
            hänger ihop med EU-politiken som också styr vår miljöpolitik.
          </note>
          <note>
            Jag har som miljöpartist inga som helst problem att tala om tillväxt.
            Jag vill ha fler miljöbilar och cyklar, och jag vill ha en blomstrande
            livs ­ medelsindustri och mer ekologiskt jordbruk. Jag vill ha
            tillväxt på en mängd olika områden.
          </note>
          <note>
            Men som miljöpartist vet jag också att det finns ett problem
            med själva tillväxtbegreppet, och det är att det är så intimt
            förknippat med oljeekonomin. Det är denna del av tillväxten som
            vi i Sveriges riksdag tillsammans nu måste avveckla för att klara
            klimatet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 december.)
          </note>
          <note>
            § 12 Näringsliv
          </note>
          <note>
            Näringsutskottets betänkande 2020/21:NU1
          </note>
          <note>
            Utgiftsområde 24 Näringsliv (prop. 2020/21:1 delvis)
          </note>
          <note>
            föredrogs.
          </note>
          <note type="speaker">
            Anf. 171 LARS HJÄLMERED (M):
          </note>
          <note>
            Fru talman! Det tog näringsministern och regeringen åtta månader
            in i coronakrisen att komma med ett förslag för att hjälpa människor
            med enskild firma. Åtta månader. Vi pratar om frisörer, hantverkare,
            musiker och andra som har fått vänta orimligt länge för att regeringen
            och stödpartierna C och L har hanterat företagsstöden oskickligt.
          </note>
          <note>
            Under månader har företag i form av handelsbolag frågat regeringen
            utan att få svar: Kommer vi att få hjälp eller inte?
          </note>
          <note>
            Företag som har drabbats hårt av krisen under sensommaren kommer
            att få vänta ett halvår och en lång bit in på 2021 innan de kan
            få hjälp för att regeringen och stödpartierna C och L har hanterat
            företagsstöden oskickligt. Det är som statsministern brukar säga
            inte okej.
          </note>
          <note>
            Jag väljer att börja denna debatt med krisen som möter så många
            företag och företagare. En del har klarat sig hyggligt, till exempel
            delar av industrin och dagligvaruhandeln. En hel del andra, sällanköpshandel,
            transport, kultur, idrott och inte minst besöksnäringen, fortsätter
            att vara pressade. En hel del företag har på kort tid tappat en
            del av sin omsättning. Turister har uteblivit, det är färre gäster
            på hotell och restauranger och det är glesare mellan besökarna
            i landets butiker.
          </note>
          <note>
            Fru talman! Överlag finns det en stor respekt bland Sveriges
            företagare för att restriktiva åtgärder måste vidtas med den smitta
            som finns i vårt samhälle. Samtidigt finns det nog en vilja, en
            önskan och nästan ett krav på att man om man som företagare gör
            detta ska få en kompensation för att man begränsas och får en
            form av näringsförbud.
          </note>
          <note>
            Så har det dock inte alltid varit. Flera av stöden, som skatteuppskov
            och permitteringsstöd, har fungerat väl för många. För andra är
            det långa handläggningstider och en stor osäkerhet.
          </note>
          <note>
            Regeringen väntade alltså åtta månader in i krisen innan man
            kom till riksdagen med ett konkret förslag som skulle kunna hjälpa
            människor som driver en enskild firma, trots att det har varit
            klart för alla att det under lång tid har varit problematiskt
            för frisörer och andra företagare och trots att riksdagen hade
            fattat ett beslut om att kräva just detta av regeringen.
          </note>
          <note>
            Jag tycker att det har hanterats oskickligt av regeringen och
            stödpartierna C och L.
          </note>
          <note>
            Dessutom hamnade handelsbolagen vid sidan om för att det inte
            hanterades. Det var också oskickligt.
          </note>
          <note>
            Företagare som tappar mycket av sin omsättning har under året
            kunnat få ett omställnings- eller omsättningsstöd. Det var i grunden
            en klok åtgärd. Men i praktiken har den varit dåligt hanterad.
            Först tog det lång tid för regeringen och stödpartierna att över
            huvud taget komma överens om huruvida man ska hjälpa företagare
            som har drabbats av krisen. Sedan har det i normalfallet dröjt
            månader innan man har återkommit med konkreta lagförslag till
            riksdagen. Efter att riksdagen har fattat beslut ska myndigheterna
            anpassa sina datasystem, och slutligen kan en företagare ansöka
            och få pengar.
          </note>
          <note>
            Låt oss ta ett konkret exempel. Vad händer med en företagare
            i besöksnäringen som har haft en tuff sommar och ansöker för till
            exempel augusti eller september månad? Januaripartierna lovade
            att stöd skulle utgå, och en del har nog trott att pengarna snart
            skulle finnas på kontot. Men i praktiken har inte ens ett lagförslag
            kommit till riksdagen som ska kunna hjälpa dessa företagare. Det
            kommer först i januari nästa år. I bästa fall kan företagarna
            ha pengarna på kontot i mars eller april månad. Samtidigt rulla
            r krisen på, och risken är att företag går under i väntan på stödet.
          </note>
          <note>
            Det är ett oskick att regeringen och stödpartierna inte hanterar
            detta bättre, och under tiden drabbas företagare och människor
            runt om i hela landet.
          </note>
          <note>
            Fru talman! Vi måste också blicka bortom den akuta krisen och
            se vilka åtgärder vi måste fatta beslut om på sikt som påverkar
            företagsvillkoren i Sverige.
          </note>
          <note>
            Det finns ett antal frågor som ligger kvar bortom krisen. Sverige
            har ingen långsiktig migrationspolitik, och vi måste fortsätta
            att göra mer vad gäller talangattraktion. Vi fortsätter att se
            problem med skjutningar och annan brottslighet som påverkar landets
            attraktivitet, och redan före krisen hade Sverige problem och
            utmaningar med skattenivåer, skattekrångel, den oflexibla arbetsmarknaden
            och en bostadsmarknad som inte gör att man kan flytta till ett
            jobb eller en utbildning. Så var det före corona, och så är det
            nu. Detta måste vi ta tag i framåt för att stärka det svenska
            näringslivet.
          </note>
          <note>
            El har länge varit en konkurrensfördel för Sverige, men detta
            utmanas när vi ser att Sverige inte längre är landet i Europa
            med de allra lägsta totalkostnaderna för elsystemet. Vi har haft
            tre elkriser inom loppet av mindre än ett år, och allt fler företag
            uttrycker medialt och på andra sätt en oro för både kapacitetsproblem
            och stora prisfluktuationer. Det måste till en ändring för företagens
            och den gröna omställningens skull.
          </note>
          <note>
            Fru talman! 5G är ett annat område. Tidigare var Sverige pionjärer
            på områden som NMT och GSM, men nu ligger vi rejält efter andra
            länder. Vi vet samtidigt att behovet av 5G i samhället och näringslivet
            är jättestort. Uppkopplade fordon, hållbarhet inom jord- och skogsbruk,
            en utvecklad livsmedelssektor och att utveckla vård eller undervisning,
            ja, det finns stora behov. Självklart ska vi beakta säkerheten
            i detta, men vi måste också gasa på så att Sverige och svensk
            företagsamhet inte tappar här.
          </note>
          <note>
            Ytterligare ett område, fru talman, är miljötillstånden, som
            vi måste göra något åt. Det spelar egentligen ingen roll om vi
            talar om ett kommunalt reningsverk, en elledning, ett flerbostadshus
            eller en etablering av en gruva eller en industri. Den gemensamma
            nämnaren är att det tar alldeles för lång tid att få ett miljötillstånd
            och att det kostar alldeles för mycket pengar. Dessutom är det
            för många företagare vardag med en sådan situation – att man inte
            vet exakt vad man ska göra för att leva upp till kraven och få
            ett nödvändigt tillstånd. Exempelvis tar det ungefär tio år att
            få en ny elledning på plats. För det berömda Hybritprojektet kan
            en försenad elledning påverka och försena projektet och därmed
            äventyra Sveriges möjligheter att nå klimatmålen.
          </note>
          <note>
            Häromveckan presenterade LKAB en jättesatsning i Norrbotten:
            20 miljarder per år i 20 år. Detta är välkommet för dem och välkommet
            för Sverige, men det kunde snabbt konstateras att våra tillståndsprocesser
            är en av de saker som kan hota, äventyra eller skjuta framåt i
            tid ett sådant viktigt projekt. Jag beklagar att regeringen inte
            konsekvent har tagit tag i detta. Det hotar företagsamhet och
            ekonomi, och det hotar också den gröna omställningen för Sverige.
            Mitt mål är att vi ska kunna kombinera en kraftig ekonomisk tillväxt
            med en grön omställning, men då måste vi ändra tillståndsprocesserna.
          </note>
          <note>
            Avslutningsvis: Det viktigaste nu tycker jag är att lösa alla
            de misstag som näringsministern, regeringen och stödpartierna
            har gjort när det gäller krisstöden till företag. Annars är risken
            att Sverige tappar jättemånga företag och jobb helt i onödan.
          </note>
          <note type="speaker">
            Anf. 172 ANNA-CAREN SÄTHERBERG (S) replik:
          </note>
          <note>
            Fru talman! Tack, Lars Hjälmered, för ett bra anförande! Det
            passar in i denna tid som inte ser ut som någon annan.
          </note>
          <note>
            Du tog upp några saker som jag tänkte nämna, så det var väldigt
            bra. Det blev ridå för industrin när den förre moderate statsministern
            talade om för alla i Davos att industrin i Sverige var basically
            gone. Samma moderatledda regering hann knappt tillträda 2006 innan
            den strök Norrbotniabanan ur infrastrukturplanen, den bana som
            nu efter regeringsskiftet byggs och som är viktig för att på ett
            klimatsmart sätt transportera de råvaror och gods som ser till
            att Sveriges export är stark.
          </note>
          <note>
            Det behövdes även en ny regering som ser till att utbildningsplatserna
            ökar i hela Sverige, som ser att samverkan mellan den högsta politiska
            ledningen, forskningen och näringen är viktig om man gemensamt
            ska kunna anta samhällets utmaningar och som vågar ta nya initiativ
            som testbäddar, klimat och industrikliv.
          </note>
          <note>
            Det vi ser nu i norra Sverige är, precis som ledamoten tog upp,
            något helt fantastiskt: en klimatsmart industri som levererar
            en mängd arbetstillfällen som skapar framtidstro och inte minst
            bnp åt hela detta land. Jag tycker att det behövs en stark politisk
            vilja som ser till att infrastruktur byggs i hela Sverige och
            att det finns utbildningsplatser och att det satsas på forskning,
            innovation och samverkan.
          </note>
          <note>
            Min fråga till ledamoten blir därför: Delar han den analysen?
            Ser ledamoten att industrin inte alls är borta utan att den konstant
            gör sig hållbar, att stora infrastrukturinvesteringar som Norrbotniabanan
            skapar tillväxt och att regeringens satsningar på testbäddar,
            klimat och industrikliv bär frukt?
          </note>
          <note type="speaker">
            Anf. 173 LARS HJÄLMERED (M) replik:
          </note>
          <note>
            Fru talman! Jag har själv en längre bakgrund i industrin och
            jobbade med flygmotorer och rymdraketer innan jag gav mig in i
            politiken, så jag tror att jag vet bättre än många i kammaren
            att industrin har betydelse för Sverige. Där ser vi fortfarande
            vilken potential som verkligen finns. Inte minst som västsvensk
            kan jag se detta, med tanke på det fantastiska fordonskluster
            som vi har där .
          </note>
          <note>
            Sett till den kris som vi är inne i just nu har industrin överlag
            klarat sig ganska hyggligt. Det ska man veta. Permitteringsstöden
            har varit kraftfulla och välfungerande åtgärder för industrin.
            Jag skulle säga att de problem som vi har sett med regeringens
            oskick och oförmåga att hantera krisstöd snarare har drabbat viktiga
            områden som besöksnäring, handel, kultur, idrott och liknande.
          </note>
          <note>
            Det som påverkar industrin nu skulle jag säga är en pågående
            omstrukturering. Tittar vi på ett företag som Volvo Cars ser vi
            egentligen inte i första hand coronapandemins effekter utan bytet
            från fossila förbränningsmotorer till elektrifiering och en stor
            omställning som måste ske. Det som vi behöver göra som land är
            att fatta beslut om viktiga strukturreformer.
          </note>
          <note>
            Som jag sa förut är det klart sedan tidigare att Sverige har
            både fördelar och nackdelar. Vi vet att vi ofta är ett välfungerande
            land med en ganska utbredd tillit mellan människor, och vi brukar
            ha en hög rating i termer av innovation. Vi vet också att bostadsmarknaden
            brister och att vi har en oflexibel arbetsmarknad. Skattenivåer
            och skattekrångel är ytterligare områden som lyfts fram vid kritik
            från World Economic Forum, OECD, EU-kommissionen och andra när
            Sverige jämförs med andra länder.
          </note>
          <note>
            Vi är en öppen ekonomi – det är känt sedan innan – och har egentligen
            kanske en tuffare konkurrenssituation då vi inte har en egen inre
            och stor marknad. Därför tror jag att det är flera andra områden
            som vi nu måste ta tag i, till exempel tillstånd för att saker
            snabbare ska kunna komma på plats. Vi måste gasa på när det gäller
            5G och göra andra reformer, för annars är vi sålda när det gäller
            konkurrenskraft.
          </note>
          <note type="speaker">
            Anf. 174 ANNA-CAREN SÄTHERBERG (S) replik:
          </note>
          <note>
            Fru talman! Tack för svaret, Lars Hjälmered!
          </note>
          <note>
            Fast jag inte riktigt fick svar antar jag att det som ledamoten
            sa var att han delar min analys att man måste satsa på stora infrastrukturinvesteringar
            och bygga ut ett kunskapslyft i hela Sverige. Kanske hade vi sett
            en helt annan utveckling i norra Sverige ifall Norrbotniabanan
            redan hade varit byggd.
          </note>
          <note>
            Nu ser vi att det händer saker i Skellefteå, Kiruna, Gällivare
            och Luleå. Vi ser fantastiska saker hända, och det finns en framtidstro.
            Politiken kan bestämma att den ska driva företagen framför sig
            eller att man ska samverka tillsammans.
          </note>
          <note>
            Jag hörde egentligen inte något annat än att ledamoten inte tycker
            som den förre moderate statsministern, att industrin är basically
            gone, utan att investeringar och kompetens är viktiga i samverkan
            med näringen om man vill få till investeringar.
          </note>
          <note type="speaker">
            Anf. 175 LARS HJÄLMERED (M) replik:
          </note>
          <note>
            Fru talman! Jag vet bättre än många andra att industrin är utomordentligt
            viktig. Det man gör i Trollhättan med flygmotorer och rymdraketer
            tillhör det allra mest avancerade man kan hålla på med. Den läkemedelsforskning
            som sker i till exempel Mölndal är avgörande för att bota och
            mildra sjukdomar och är viktig för exportintäkter och allt annat.
          </note>
          <note>
            Om vi ska ta fasta på detta ska vi se de glädjeämnen som finns
            och de verkliga fördelarna, men jag tycker också att vi ska prata
            klartext om en del av problemen. Elsituationen är ett sådant.
            Vi kan lyssna på vad kemiklustret i Stenungsund eller till exempel
            kemiföretaget Kemira i Helsingborg har sagt. De varnar för att
            regeringen inte tar de prisfluktuationer som slår stenhårt mot
            industrin riktigt på allvar, och det finns en oro för att kapaciteten
            inte räcker till. Eller så kan man se på en sådan sak som tillståndsfrågorna
            inom gruvområdet eller andra områden, där man säger att regeringen
            måste agera. Och så kommer det ingen proposition från näringsministern.
            Där måste det bli bot och bättring.
          </note>
          <note type="speaker">
            Anf. 176 TOBIAS ANDERSSON (SD):
          </note>
          <note>
            Fru talman! Jag vill börja med att yrka bifall till vår reservation
            med anledning av statens budget inom utgiftsområde 24.
          </note>
          <note>
            Oannonserat och helt utan förvarning vände det kinesiska viruset
            upp och ned på såväl vardagen som finanserna för svenska näringsidkare
            i början av året. Vissa har klarat sig förhållandevis bra medan
            andra har nödgats plocka ned skylten eller med nöd och näppe lyckats
            hålla huvudet över vattnet, hittills.
          </note>
          <note>
            Tyvärr är det inte över ännu, varken pandemin eller den ekonomiska
            kris som har följt i dess kölvatten, trots alla de åtgärder som
            vidtagits för att antingen begränsa smittspridningen eller de
            ekonomiska konsekven ­ serna. Den kris som vi befinner oss i är
            inte att likna vid en klassisk finans ­ kris. Ingen särskild marknad
            kan pekas ut eller hållas ansvarig för den situation som vi har
            hamnat i, likt vid finanskrisen 2008 och den övervär ­ de ­ rade
            och överbelånade bostadsmarknaden.
          </note>
          <note>
            I stället ser vi att den ekonomiska krisen orsakats av de åtgärder
            som vidtagits för att begränsa smittspridningen och av de generella
            förändring ­ ar i rörelsemönster och beteende som följt av desamma.
            Mot denna bakgrund har vissa branscher drabbats hårdare än andra.
            Initialt såg vi hur stora svenska industribolag, beroende av de
            globala värdekedjor som de själva utgör toppen av, såg en brist
            på insatsvaror och därför stod stilla. Tiotusentals svenskar riskerade
            att varslas och bli arbetslösa.
          </note>
          <note>
            Som tur var agerade vi politiker snabbt, åtminstone för att vara
            just politiker. Vi säkerställde ett omfattande permitteringsstöd,
            vilket möjliggjorde för inte minst industrin att övervintra under
            den tidiga pandemikrisen.
          </note>
          <note>
            Som skaraborgare och Skövdebo vet jag mycket väl hur viktigt
            permitteringsstödet har varit. Jag har släkt, vänner och bekanta
            som i omgångar varit permitterade från Volvofabrikerna där hemma.
            Även om de fann det understimulerade att inte kunna arbeta i samma
            takt som innan var de glada över att de ändå fortsatt hade ett
            arbete.
          </note>
          <note>
            Fru talman! Alla har inte haft det så bra. Industrin klarade
            sig förhållandevis bra, dels tack vare de politiska stödåtgärderna
            som kom på plats, dels som en konsekvens av att insatsvarorna
            ganska snabbt blev tillgängliga på nytt. Den globala och internationella
            handeln återhämtade sig.
          </note>
          <note>
            Värre har det varit för de näringar vars konsumenter uteblev
            som följd av de tidigare nämnda smittspridningsåtgärderna och
            beteendeförändringarna. Det gäller inte minst besöksnäringen och
            handeln.
          </note>
          <note>
            Skara Sommarland, den stora nöjesparken hemma i Skaraborg som
            jag själv tillbringade tid på som liten, kunde inte öppna alls
            under säsongen. Andra turistattraktioner såväl som hotell, restauranger,
            persontransporter, barer, kaféer och så vidare har haft ett mardrömsår
            utan slut.
          </note>
          <note>
            För en politiker och ekonom med tilltro till marknadens egen
            förmåga och en i grunden skeptisk inställning till att det politiska
            och offentliga ska beblanda sig med marknaden och subventionera
            densamma har det varit ett minst sagt annorlunda år. Den extraordinära
            situationen vi fortsatt befinner oss i har nämligen krävt sällan
            skådade stimulanser till näringslivet. Jag är glad men inte nöjd
            över att vi lyckades få på plats stöd vid korttidsarbete, omställningsstöd,
            hyresstöd, tillfälligt sänkta socialavgifter, stöd till enskilda
            näringsidkare med mera. Det har skett trots att det återkommande
            har krävts att oppositionen pressade regeringen framför sig.
          </note>
          <note>
            Fru talman! Jag vågar till och med säga att flertalet stödåtgärder
            aldrig hade kommit på plats eller förlängts om det inte varit
            för att en mer eller mindre samlad opposition drev på för detsamma.
            Dessvärre har regeringen varit både senfärdig och snål sett till
            de mer generösa stödåtgärder som kom på plats i våra grannländer
            och i andra jämförbara stater.
          </note>
          <note>
            Med det sagt kan dock konstateras att pandemin fört de politiska
            partierna närmare varandra. Jag bedömer att vi på det stora hela
            agerat förhållandevis konstruktivt och enat för att försöka vidta
            de stödåtgärder som krävts för att rädda det svenska näringslivet.
          </note>
          <note>
            Däremot får ingen tro att jag och Sverigedemokraterna är nöjda.
            Vi fortsätter tvärtom att ligga på för att förlänga och förenkla
            redan existeran ­ de stöd. De näringsidkare som drabbas av alla
            nya smittspridningsåtgärder som vidtas ska kompenseras skäligt.
            Och vi måste säkerställa att förutsättningarna finns för en snabb
            återstart så fort det är möjligt.
          </note>
          <note>
            Därutöver måste vi även skyndsamt verka för att garantera att
            stöden de facto når näringsidkarna. Jag nås av alldeles för många
            näringsidkare vars öden avgörs av huruvida Tillväxtverket lyckas
            betala ut stöd eller inte. Här måste regeringen agera.
          </note>
          <note>
            Fru talman! Vissa av dessa välbehövda näringspolitiska åtgärder
            ryms i detta betänkande, inte minst i vår reservation. Våra riktade
            satsningar innebär bland annat att vi har högre anslag än regeringen
            till turistfrämjande åtgärder, Tillväxtverket, näringslivsutveckling
            med mera.
          </note>
          <note>
            Avslutningsvis vill jag säga att det sannolikt är många politikers
            våta dröm att det utskott man sitter i tilldelas betydande pengar
            i budgetpropositionen. Men jag kan endast konstatera att jag ser
            fram emot den dag då näringslivet inte längre är i behov av de
            stödåtgärder som nu tillfälligt blåser upp vårt utgiftsområde.
          </note>
          <note type="speaker">
            Anf. 177 ANNA-CAREN SÄTHERBERG (S) replik:
          </note>
          <note>
            Fru talman! Jag delar synen på en del av det som Tobias Andersson
            sa i sitt anförande, bland annat det som handlade om korttidspermitteringar.
            Det fanns över huvud taget inget sådant under finanskrisen, trots
            att andra stater redan då hade det. Lagförslaget började för övrigt
            förberedas långt innan pandemin kom. Det var en åtgärd som den
            här regeringen verkligen ville göra. Vi har nämligen en statsminister
            som tidigare har stått på andra sidan och krävt av den förra regeringen
            att den skulle införa det här. Men det var inte detta jag tänkte
            ta upp i min replik.
          </note>
          <note>
            Bransch efter bransch i vårt land lämnar in färdplaner till Fossilfritt
            Sverige, som är ett nationellt initiativ som ska göra Sverige
            till världens första fossilfria välfärdsland. Det handlar om 22
            stycken nu. De visar att de kan öka sin konkurrenskraft genom
            att bli fossilfria eller klimatneutrala 2045. Det handlar om branscher
            som betong, bygg och anläggning, daglig ­ varuhandel, skog, skidanläggningar,
            flyg, åkerinäring, för att nämna några.
          </note>
          <note>
            Färdplanerna täcker just nu mer än 70 procent av utsläppen i
            Sverige. Och det är Sveriges branscher som talar om för oss vilka
            åtgärder de är beredda att vidta, men de talar också om vad politiken
            ska bidra med.
          </note>
          <note>
            När jag läser Sverigedemokraternas budgetmotion samtidigt som
            jag läser vad svenska branscher vill göra för att ställa om och
            bli mer konkurrenskraftiga ser jag inte att de går hand i hand.
            Jag vill därför fråga Tobias Andersson hur Sverigedemokraterna
            ser på det nationella initiativet Fossilfritt Sverige. Vad – om
            något – vill Sverigedemokraterna göra för att förverkliga branschernas
            färdplaner?
          </note>
          <note type="speaker">
            Anf. 178 TOBIAS ANDERSSON (SD) replik:
          </note>
          <note>
            Fru talman! Tack så mycket för frågan! Det är uppskattat att
            höra en socialdemokrat som inser att näringslivet kan gå före
            politiken och att det inte alltid behöver vara tvärtom så att
            politiken ska sätta ramverket och driva andra framför sig. Precis
            som vi har sett i Sverige under en längre tid har det svenska
            näringslivet inte sällan haft en högre ambitionsnivå på detta
            område än vad svenska politiker har. Varken jag eller Sverigedemokraterna
            ämnar på intet sätt begränsa deras förutsättningar eller ambitioner
            på området.
          </note>
          <note>
            Det som däremot är väldigt bekymmersamt om Sverige ska minska
            sina utsläpp är onekligen det faktum att vi återkommande står
            i behov av att importera el till Sverige. Det är inte sällan el
            producerad under oetiska former med ett högt fossilt avtryck.
            Vi hade i stället kunnat skapa förutsättningar i Sverige för en
            inhemsk elproduktion av icke-fossilt slag. Det är en möjlighet
            som Socialdemokraterna aktivt har bidragit till att begränsa.
            Det är inte minst en konsekvens av att man har stängt en och snart
            två reaktorer för kärnkraftsproducerad el som på intet sätt påverkar
            det fossila avtryck som Sverige gör.
          </note>
          <note>
            I stället har man valt att hylla förnybar energiproduktion, trots
            det faktum att det inte alls räcker till för att producera tillräckligt
            mycket för att täcka efterfrågan i Sverige. Det har lett till
            att vi har hamnat i en situation där vi titt som tätt behöver
            importera fossilt producerad el. Det bekymrar mig väldigt mycket.
            Jag anser att det är ett avsevärt större problem för Sverige,
            för det svenska näringslivet och dess omställning och för våra
            utsläpp än vad som står i vår motion på området.
          </note>
          <note type="speaker">
            Anf. 179 ANNA-CAREN SÄTHERBERG (S) replik:
          </note>
          <note>
            Fru talman! Som socialdemokrat tror jag naturligtvis på samverkan
            mellan forskningen och näringen och på det innovationsråd under
            statsministern där man ses för att ta fram de stora dragen, där
            klimathotet faktiskt är en av de största utmaningarna.
          </note>
          <note>
            Vad jag hörde ledamoten säga är att om kärnkraft byggs så har
            vi löst de 22 färdplanerna. Det var det enda jag hörde ledamoten
            säga om hur Sverigedemokraterna vill bidra i 22 färdplaner som,
            kan jag tala om, inte handlar om kärnkraft.
          </note>
          <note>
            Det enda svaret jag fick från ledamoten var att bygger man kärnkraft
            löser man också de här 22 färdplanerna för ett konkurrenskraftigare
            näringsliv i Sverige. Det måste jag säga att jag har svårt att
            tro.
          </note>
          <note type="speaker">
            Anf. 180 TOBIAS ANDERSSON (SD) replik:
          </note>
          <note>
            Fru talman! Anna-Caren Sätherberg tycks ha en selektiv hörsel.
            Jag inledde min replik med att konstatera det faktum att Sverigedemokraterna
            på intet sätt avser att stå i vägen för att åstadkomma och möjliggöra
            dessa färdplaner. Tvärtom tycker jag att det är klokt att politiken
            kan ta ett steg tillbaka och låta näringslivet verka för att nå
            sin fulla potential utan att detaljreglera eller gå in med diverse
            punktskatter som begränsar vår förmåga att ställa om eller att
            nå ett önskat resultat.
          </note>
          <note>
            Samtidigt måste man konstatera det faktum att vi har en situation
            i Sverige i dag där elstopp börjar bli ett vanligt förekommande
            ord ute på industrierna där man titt som tätt inte kan producera
            som vanligt som en konsekvens av den energipolitik som nuvarande
            regering för.
          </note>
          <note>
            Det är bekymmersamt. Det faktum att industrier av olika slag
            nödgas investera utomlands i stället för i Sverige är ett problem.
            Det är det jag skulle vilja lägga fokus på i detta replikskifte.
          </note>
          <note type="speaker">
            Anf. 181 LORENA DELGADO VARAS (V):
          </note>
          <note>
            Fru talman! Coronapandemin har verkligen utmanat och fortsätter
            att utmana oss som samhälle. Konsekvenserna ser vi. De svenska
            småföretagen drabbas hårt inom de flesta områden. Besöksnäringen,
            lokalhandeln och den småskaliga produktionen har fått betala ett
            extra stort pris. Vi blir påminda om hur sårbara vi är i den globala
            världen, där en stor del av våra råvaror och produkter importeras
            från andra kontinenter. Kanske behöver vi tänka om i frågan om
            hur företag ska drivas, hur produktionen ska se ut och hur vi
            egentligen ska stötta våra småföretag.
          </note>
          <note>
            Vänsterpartiet har en budget som satsar på att minska de enorma
            klyftorna som finns i Sverige i dag. Vår budget går också ut på
            att stärka välfärden och ställa om samhället till ett grönare
            samhälle. Det gör vi genom att reformera skattesystemet för att
            kunna fördela resurser där de behövs som mest.
          </note>
          <note>
            Om det är något som den här pandemin visat är det att vi alla
            vinner på att ha ett starkt, gemensamt samhälle. Den visar också
            att kriserna slår hår ­ dast mot dem som redan drabbats av ekonomiska
            och sociala ojämlikheter.
          </note>
          <note>
            Ojämlikheten skapar sämre förutsättningar för företag. Bostadsbrist,
            dåligt underhåll och elnät som inte täcker behovet, avsaknad av
            utbyggd tågtrafik, bristande tillgång till kollektivtrafik, utarmning
            av landsbygd och förorter och ett segregerande skolsystem bidrar
            inte till att ge en bra grund för att odla fram nyskapande, hållbara
            företag. Vår politik ger en lösning på detta.
          </note>
          <note>
            I vår budget lägger vi ungefär 70 miljarder mer än regeringen.
            Det är pengar som läggs på reformer som skulle kunna påbörja arbetet
            med att bygga ett starkare, rättvisare och grönare samhälle för
            alla.
          </note>
          <note>
            Vi befinner oss i en pandemi som genererat en ekonomisk kris.
            Speciellt oroväckande är arbetslösheten. För att motverka detta
            behöver vi ta ett rejält omtag, stärka samhället och förbereda
            oss för att skapa nya möjligheter till jobb och framtid. Vi tror
            att det är läge att investera i det gemensamma, att ställa om,
            rusta upp och driva utvecklingen framåt.
          </note>
          <note>
            Därför presenterar vi en investeringsplan för framtiden. Det
            är stora offentliga investeringar som stimulerar ekonomin och
            skapar jobb. Genom dessa investeringar ser vi också till att möta
            de stora samhällsbehov som länge har präglat stora delar av det
            gemensamma.
          </note>
          <note>
            Investeringsplanen innehåller stora satsningar på grön omställning,
            bostadsbyggande, infrastruktur, energieffektivisering och ny teknik
            för att ställa om ekonomin i en mer klimatvänlig riktning.
          </note>
          <note>
            Vi vill alltså att Sverige ska göra massiva investeringar de
            kommande åren. Över tid handlar det om hundratals miljarder kronor
            som behöver satsas på statlig nivå. Vårt förslag omfattar totalt
            en satsning på cirka 30 miljarder kronor i investeringsplanen
            redan 2021.
          </note>
          <note>
            Fru talman! Sverige har en könsuppdelad arbetsmarknad. Företagandet
            utgör inget undantag. Det största ansvaret måste ligga på företagen
            själva, men det finns sätt att driva utvecklingen åt rätt håll.
          </note>
          <note>
            Vi menar att stödet till kvinnors innovation är ett eftersatt
            område. Många av de statliga stöd som finns för innovation och
            försöksstudier visar på en viss snedfördelning, och många berörda
            kvinnor upplever svårighe ­ ter. Därför vill vi se en aktiv, jämställd
            innovationspolitik som ger utrymme till kvinnors innovation. Statens
            innovationsstöd måste ta hänsyn till kvinnors innovation.
          </note>
          <note>
            Vi föreslår också att man ska rikta stöd till kvinnors företagande
            genom att stötta kvinnliga yrkesnätverk. Att skapa sådana samarbetsformer
            har visat sig vara ett viktigt verktyg för att kompensera de könsorättvisor
            som märks inom företagande. Det är också viktigt att ett jämställt
            företagande blir en prioriterad målsättning även inom det företagsfrämjande
            arbete som görs på olika nivåer.
          </note>
          <note>
            Vi tror att hållbara, demokratiska företag är framtidens företag.
            Det har också visat sig att dessa företag har klarat av krisen
            bäst. Vi vill se en större mångfald av drifts- och ägandeformer
            inom företagandet, och där utgör till exempel kooperativ och arbetstagarägda
            företag en viktig del.
          </note>
          <note>
            Ett kooperativ är en form av samverkan där medlemmarna både äger
            och bedriver en ekonomisk verksamhet som de har behov och nytta
            av. Medlemmarna är i många fall delaktiga i verksamheten och får
            på så sätt inflytande och ökat ansvar. Kooperativa och arbetarägda
            företag har visat sig vara långsiktiga och hållbara. Det är en
            viktig väg framåt ur krisen, och det måste vi stötta.
          </note>
          <note>
            Ett sätt är att rädda företag som är nedläggningshotade, trots
            att de har en relevant produktion, är att omvandla dem till arbetarägda
            företag. Men i dag är det inte en enkel uppgift för personalgrupper
            att ta över ett företag och rädda sina jobb till exempel vid generationsskifte
            eller när andra företag vill köpa upp och lägga ned för att minska
            konkurrensen. Det finns inte några direkta stöd för att till exempel
            lösa de skulder som företaget kan ha dragit på sig, samtidigt
            som man måste ha startkapital för att starta själva arbetet.
          </note>
          <note>
            Detta är ett speciellt angeläget problem i spåren av coronakrisen,
            där många företag hotas av nedläggning. Det behövs nya satsningar
            för att öka möjligheten till kooperation i Sverige. Därför föreslår
            vi att det statliga företaget Almi bör få ett tillskott för att
            utfärda lån i syfte att de anställda ska kunna få förutsättningar
            att ta över annars nedläggningshotade företag. Efter genomgång
            av affärsplanen för det kooperativa företaget skulle Almi kunna
            bidra till att fler anställda själva kan rädda sina jobb.
          </note>
          <note>
            Vänsterpartiet föreslår en ökning av anslaget med 100 miljoner
            kronor jämfört med regeringen 2021.
          </note>
          <note>
            Vi anser också att man måste utreda hur man skulle kunna underlätta
            skapandet av kooperativa företag och övertagande av företag för
            att på så sätt stärka och utöka de kooperativa företagen.
          </note>
          <note>
            En klimatomställning kräver ett omfattande omtag av näringslivet.
            I vissa avseenden är vi på god väg, men i andra avseenden behövs
            det en push framåt. Den pushen går genom vår föreslagna investeringsplan.
            Investeringsplanen omfattar många olika förslag. Ett av dem är
            omställningen av pappersindustrin.
          </note>
          <note>
            Den svenska pappersindustrin har stora möjligheter att bidra
            till ytterligare produktion av förnybar energi. Därför föreslår
            vi ett tvåårigt program för grön omställning av pappersindustrin
            om totalt 600 miljoner kronor. Det här ska gå till investeringar
            för energieffektivisering och ökad produktion av förnybara bränslen.
          </note>
          <note>
            Andra förslag som omfattas av investeringsplanen, men som tillfaller
            andra utgiftsområden, är ett nytt nationellt klimatstöd riktat
            till bransch ­ erna med statligt stöd för investeringar samt utveckling
            och forskning för ett fossilfritt Sverige, till exempel elektrifiering
            av vägar och att göra återvunnet material mer konkurrenskraftigt.
            Totalt uppgår klimatstödet till 1 miljard.
          </note>
          <note>
            Fru talman! Jag förespråkar en rättvis handelspolitik som sätter
            människor, social rättvisa, djur, klimat och miljö främst. Det
            ska vara en handelspolitik som fokuserar på samhällsvinster för
            alla och inte bara på vinster för storföretag. Handeln med omvärlden
            är avgörande för Sveriges välstånd och utveckling, men jag vill
            ha en rättvis handelspolitik som inte innebär försämringar för
            medborgarna i de länder som omfattas av handeln.
          </note>
          <note>
            Den rådande världsordningen är inte rättvis. Resurser och makt
            är djupt ojämlikt fördelade över världen. Möjligheterna att delta
            i det internatio ­ nella utbytet och i handeln ser därför olika
            ut.
          </note>
          <note>
            I och med coronapandemin har många länders ekonomi prövats hårt,
            och handeln har sjunkit både inom och mellan länder. Att pandemin
            kan utlösa en enorm ekonomisk kris är nästan naturligt i det här
            fallet, och många länder och företag är försiktiga med vilka investeringar
            de gör. För att lyckas återhämta sig ekonomiskt krävs att länder
            som har mycket ger mer och att länder som har mindre får större
            chanser. Om återhämtningen genomförs med hjälp av klimatsmarta
            investeringar ökar dessutom möjligheterna att nå klimatmålen.
          </note>
          <note>
            Det finns ett feltänk inom handelspolitiken, nämligen att man
            inte ser helheten. Det handlar om konsekvenserna av förslagen
            och att man inte nyttjar de verktyg som finns i handelspolitiken
            för att främja demokrati, mänskliga rättigheter och klimat. Man
            skriver handelsavtal där man utökar volymerna för import av kött
            till Europa, men man vet att importen av köttet kommer att leda
            till konsekvenser för mänskliga rättigheter och miljö.
          </note>
          <note>
            Ett annat exempel är det frivilliga partnerskapet med Honduras,
            som nu diskuteras i EU-nämnden. Skogsavverkningen där är i dag
            ett stort problem vad avser både mänskliga rättigheter och miljö.
            Samtidigt finns ett stort demokratiunderskott i Honduras, och
            där finns många problem med mänskliga rättigheter. Man hotar och
            dödar sociala ledare.
          </note>
          <note>
            Även om avtalet i det här fallet ger en stämpel om att timmer
            produceras och avverkas på ett lagligt sätt kommer det antagligen
            inte att ge de resultat som förväntas. Därför behöver vi först
            stärka demokratin och ska ­ pa avtal som har bindande tvärfunktionella
            krav för att det ska funka. Här behöver Sverige göra ett ställningstagande
            som gynnar mänskliga rättigheter och klimat genom att ställa lagkrav
            för företag och deras kedjor samt genom handelsavtalen.
          </note>
          <note>
            Jag hänvisar till vårt särskilda yttrande och deltar inte i beslutet
            till förmån för vår egen budget.
          </note>
          <note type="speaker">
            Anf. 182 CAMILLA BRODIN (KD):
          </note>
          <note>
            Fru talman! Vi kristdemokrater vill skapa förutsättningar för
            ett samhälle med god ekonomisk tillväxt och ett företagsklimat
            som står sig starkt i den globala konkurrensen. Det behövs genomtänkta
            reformer för arbetsmarknaden. I skattepolitiken måste människors
            förutsättningar att lämna arbetslöshet och utanförskap förbättras.
          </note>
          <note>
            För att klara detta krävs ledarskap och förmåga att prioritera.
            Sveriges bästa måste komma före respektive januaripartis favoritreformer,
            där ingen just nu tar ansvar för helheten.
          </note>
          <note>
            De åtgärder som regeringar världen över har tvingats vidta för
            att stop ­ pa smittspridningen har resulterat i att Sverige och
            omvärlden har hamnat i synnerligen djup lågkonjunktur. I Sverige
            finns risk för att arbetslösheten biter sig fast på höga nivåer
            under lång tid framöver, vilket skulle ha nega ­ tiva hälsoeffekter
            och medföra sociala problem och undergräva de offent ­ liga finanserna
            och därmed välfärdens långsiktiga finansiering.
          </note>
          <note>
            De jobbreformer som vi föreslår syftar till att arbetsgivare
            ska vilja anställa personer som i dag är arbetslösa i stället
            för att, som regeringens reformer, ge stöd till anställningar
            som redan finns.
          </note>
          <note>
            Under det gångna året har olika företagsstöd kommit på plats,
            men det har alltför många gånger tagit onödigt långt tid och inte
            sällan har dessa beslut fattats via riksdagen. När regeringen
            väl har kommunicerat restrik ­ tioner eller olika stöd har frågorna
            bara blivit fler. Många företag väntar i dag fortfarande på svar
            när det gäller korttidsstödet. Handläggningstiderna är alldeles
            för långa, vilket Tillväxtverket är väl medvetet om. Regelverk
            och ansökningsvägarna upplevs inte sällan som en djungel.
          </note>
          <note>
            Stödet till enskilda näringsidkare fattade riksdagen beslut om
            i juni i år. Nu har ett förslag presenterats, och förhoppningsvis
            kan de ta del av stöd någon gång under nästkommande år.
          </note>
          <note>
            Vi vet att fyra av fem jobb skapas i små och medelstora företag.
            Därför är det otroligt viktigt att stötta de företag, som inte
            sällan är småföretag, som på grund av pandemin har haft uteblivna
            intäkter. Det i sin tur har varit på grund av restriktioner för
            att hindra en ökad smittspridning.
          </note>
          <note>
            Fru talman! Läget för det svenska näringslivet har förändrats
            drastiskt under det gångna året. Jag vill understryka vikten av
            att de reformer som sjösätts nu inför 2021 måste vara strukturellt
            riktiga. Först då kan de föra Sverige ur krisen. Det finns ett
            behov av breda, snabba, träffsäkra och kraftfulla jobbreformer
            som bryter massarbetslösheten.
          </note>
          <note>
            En nyckelfaktor i återhämtningen är ett gott företagsklimat där
            investeringar stimuleras och där det är enkelt och lönsamt att
            anställa. Nya jobb skapas inte av politiker vare sig här i riksdagen
            eller i regeringen. De skapas främst av människor som finner det
            mödan värt att starta och utveckla företag, förverkliga en idé
            eller riskera sitt sparkapital. Det är därför oerhört viktigt
            att lagar, regler och skatter utformas på ett sätt som gör det
            enklare för människor att starta och driva företag.
          </note>
          <note>
            Fru talman! Några delar som vi kristdemokrater tror är nödvändiga
            för Sveriges företagsklimat är regelförenklingar i samklang med
            digitaliser ­ ing. Jag tror att alla partier har lovat att när
            de väl sitter i en regering ska de arbeta med regelförenklingar.
            Men då gäller det att gå från ord till handling på rätt sätt.
            Ett exempel vi har med i vår budget, och som jag hade föredragit
            att riksdagen hade beslutat att anvisa medel till, är ett anslag
            för att inrätta en central plattform för regelgivning. Här har
            vi avsatt 3 miljo ­ ner kronor för detta ändamål. I dag utförs
            regelgivning av en rad offentliga aktörer, och företag har svårt
            att få en överblick över pågående och planerade insatser.
          </note>
          <note>
            Genom en central plattform menar jag att det hade kunnat bli
            mer transparent för företagen när olika regelarbeten börjar och
            slutar och hur företagen ska gå till väga för att lämna synpunkter.
            Detta skulle stärka företagsperspektivet i regelgivningen.
          </note>
          <note>
            Vi tror även att det är nödvändigt att ha en infrastruktur som
            passar vårt geografiskt avlånga land. Det gäller inte minst inrikesflyget.
            Här måste vi se till att politiken inte går bort sig och sätter
            käppar i hjulet för hur Sveriges konkurrenskraft står sig gentemot
            övriga Europa och världen. Flyget är en viktig del för svenskt
            näringsliv.
          </note>
          <note>
            Sveriges elförsörjning är en annan del, som i dagsläget delar
            upp Sverige. Det senaste året har det uppstått enormt stora skillnader
            mellan de olika prisområdena. Företag ska kunna lita på att elen
            finns där när den behövs. Stabilitet och leveranssäkerhet är oerhört
            viktigt för Sveriges företagare.
          </note>
          <note>
            Till sist myndighetsservice och engagemang. Det här kan vara
            helt avgörande för ett företags utveckling. Vi kristdemokrater
            vill införa servicegarantier för företagen i syfte att bidra till
            snabbare, mer kvalitativ och mer förutsägbar myndighetsservice.
          </note>
          <note>
            Det står mycket på önskelistan, och i coronapandemin som vi nu
            befinner oss mitt i behöver det vidtas kraftfulla åtgärder.
          </note>
          <note type="speaker">
            Anf. 183 ANNA-CAREN SÄTHERBERG (S) replik:
          </note>
          <note>
            Fru talman! Tack, ledamoten, för ett spännande anförande! Jag
            instämmer i mycket av det.
          </note>
          <note>
            Jag behöver bara fråga om jag hörde rätt. Vi har ju lagt många
            hundra miljarder på resurser för att klara företagen, arbetstagarna
            och vården under coronapandemin. Jag hoppas att ledamoten inte
            sa att hon tycker att regeringen ska besluta det själv utan att
            vi fattar de besluten i Sveriges riksdag. Det får ledamoten klargöra
            för mig. Jag hörde något där.
          </note>
          <note>
            Vad jag tänkte fråga ledamoten om är besöksnäringen, som finns
            och är viktig i hela Sverige.
          </note>
          <note>
            Förra mandatperioden, när jag satt i näringsutskottet, jobbade
            jag tajt ihop med den kristdemokratiska ledamoten. Vi brann båda
            för besöksnäringen. Vi startade till exempel riksdagens första
            nätverk tillsammans med Visita.
          </note>
          <note>
            Just nu har ingen av oss en aning om hur resandet eller besöksnäringen
            kommer att resa sig när pandemin är över. Det har gjorts en studie
            ibland annat Storbritannien som visar att unga män i storstäder
            är de första som kommer att sticka direkt medan alla andra kommer
            att vara lite mer tveksamma.
          </note>
          <note>
            I somras började vi ”hemestra” och ”svemestra”, vilket gjorde
            att orterna i Sverige på något sätt kunde upprätthålla infrastrukturen
            även om de inte hade lika många gäster som före pandemin.
          </note>
          <note>
            Regeringen satsar nu på att Visit Sweden får ett annat uppdrag,
            det vill säga att sälja in Sverige inte bara till utländska gäster
            utan även till inhemska.
          </note>
          <note>
            Vi satsar även på en omstart av besöksnäringen med en aviserad
            strategi. Just den satsningen avvisar Kristdemokraterna, så min
            fråga är hur Kristdemokraterna vill främja besöksnäringen.
          </note>
          <note type="speaker">
            Anf. 184 CAMILLA BRODIN (KD) replik:
          </note>
          <note>
            Fru talman! Tack så mycket, ledamoten, för frågorna! De var många,
            men jag ska försöka bena i dem.
          </note>
          <note>
            Besöksnäringen i Sverige är ju en otroligt viktig bransch, och
            vi ser att den är extra utsatt just nu. Man väntar på stöden,
            man väntar förgäves och man får svaret ”var god dröj”. Handläggningstiderna
            är alldeles för långa, och man vet inte hur man ska klara nästa
            dag. Det är det korta perspektivet.
          </note>
          <note>
            I det längre perspektivet ser vi att besöksnäringen behöver hjälp
            och stöd, absolut. Men vi ser också att det företagen i Sverige
            rent allmänt behöver är god tillgång till vård och ett trygghetssystem
            som man kan lita på, och just nu saknas detta.
          </note>
          <note>
            För hela vår besöksnäring eller vilken bransch det än må vara
            har vi lagt medel till att man ska kunna klara av de grundläggande
            behov som alla Sveriges företagare har.
          </note>
          <note>
            Här ser vi olika delar som vi har tryckt på, inte minst inom
            justitieutskottets område när det gäller de hot som finns gentemot
            olika branscher. Då gäller det att vi också tar ansvar för att
            se till att det grundläggande fungerar först och hjälper och stöttar
            de företag som faktiskt behöver hjälpen. Den är kortsiktig, och
            här anser vi att det har tagit alldeles för lång tid för regeringen
            att få stöden på plats.
          </note>
          <note type="speaker">
            Anf. 185 ANNA-CAREN SÄTHERBERG (S) replik:
          </note>
          <note>
            Fru talman! Jag tyckte att ledamoten sa ”god tillgång till vård”.
            Då blev jag lycklig, för det är klart att vi ska ha god tillgång
            till vård. Det ska vi ha i hela Sverige. Den ska också vara efter
            behov och inte efter plånbok, så blir det ännu bättre.
          </note>
          <note>
            Ledamoten svarade inte riktigt på min fråga. I det korta perspektivet
            svarade hon, men hon svarade inte på hur hon vill se omstarten.
          </note>
          <note>
            Det här är ju en strategi som man har tagit fram tillsammans
            med näringen som nu kommer att läggas som en omstart för besöksnäringen
            som de så väl behöver när pandemin är över. Just det vill inte
            Kristdemokraterna lägga sina pengar på, utan just det stryker
            man. Därför undrar jag hur man vill främja en omstart av besöksnäringen.
          </note>
          <note type="speaker">
            Anf. 186 CAMILLA BRODIN (KD) replik:
          </note>
          <note>
            Fru talman! Vi ser ju att besöksnäringen är en viktig del. Vi
            ser också vad de grundläggande behoven är och vad vi satsar på
            i vår budget.
          </note>
          <note>
            Besöksnäringen behöver också ta sitt ansvar, men det är ingen
            hemlighet att man kan effektivisera genom digitalisering och så
            vidare. Vi behöver se till att vi har god effektivitet i alla
            de olika myndigheter men också organisationer som bedriver dessa
            verksamheter. Här vet jag att ett enormt arbete görs av till exempel
            Visita, som jag hoppas att regeringen lyssnar på när det gäller
            omstarten. Det gäller Sveriges alla olika delar och branscher,
            men besöksnäringen är en särskilt utsatt bransch i dagsläget.
          </note>
          <note type="speaker">
            Anf. 187 LORENA DELGADO VARAS (V) replik:
          </note>
          <note>
            Fru talman! Ledamoten nämnde att företagen är de som skapar jobben.
            Men nya jobb skapas ju också genom det offentliga och genom att
            man skapar förutsättningar för att företagen och deras arbetare
            ska kunna funka.
          </note>
          <note>
            Jag har tittat lite på er budget, där ni trots pandemin och arbetslösheten
            och trots att ni gärna värnar företagen för att de ska kunna hålla
            sig flytande väljer att till exempel sänka a-kassan genom att
            stoppa förlängningen av ersättningsnivåerna. Ni vill också spara
            in pengar genom att ta bort deltidsregeln.
          </note>
          <note>
            Jag håller med om att man ska rädda företagen, men varför vill
            ni inte rädda arbetarnas ekonomi under den här krisen?
          </note>
          <note type="speaker">
            Anf. 188 CAMILLA BRODIN (KD) replik:
          </note>
          <note>
            Fru talman! Tack, ledamoten, för frågan!
          </note>
          <note>
            Vi kristdemokrater anser att alla jobb är viktiga och att det
            är bättre att vara i arbete än att vara arbetslös.
          </note>
          <note>
            Här gäller det att hitta och föra en ansvarsfull politik, för
            vi vet att fyra av fem jobb skapas i det privata näringslivet.
            Fyra av fem jobb skapas av små och medelstora företag. Om vi kunde
            underlätta för alla företag att anställa ytterligare en person,
            då skulle vi inte ha någon arbetslöshet kvar.
          </note>
          <note>
            Här är det alltså otroligt viktigt att se vad som ger mest pang
            för pengarna. Det tycker vi att vi för en ansvarsfull politik
            kring.
          </note>
          <note type="speaker">
            Anf. 189 LORENA DELGADO VARAS (V) replik:
          </note>
          <note>
            Fru talman! Vi tittar också gärna på det som finns runt omkring
            företagen.
          </note>
          <note>
            Arbetarna ska kunna behålla sin ekonomi under den här krisen
            och ändå bidra till samhället utan att vara inlåsta i någon effekt.
          </note>
          <note>
            Vi tror också på att man ska investera för att kunna skapa jobb.
            Det kommer ju en tid efter krisen. Men ni har dragit ned på till
            exempel byggsubventionerna, som skulle underlätta för arbetare
            att få bostäder och vara nära företagen. Vilken framtid vill ni
            ha efter krisen för företagarna?
          </note>
          <note type="speaker">
            Anf. 190 CAMILLA BRODIN (KD) replik:
          </note>
          <note>
            Fru talman! Det är jättebra att ledamoten tar upp byggsubventionerna.
            Byggbranschen har under lång tid varit ganska subventionerad.
            Vi behöver hitta ett bra samtalsklimat, så att pengarna går till
            rätt ställen. Vi måste investera i vår framtid om företagen ska
            kunna komma ut på den goda sidan efter krisen. Det tror jag att
            alla här inne håller med om. Men då gäller det att ge rätt stöd
            till rätt företag och branscher för att det här ska kunna ge en
            möjlighet. Man ska inte översubventionera vissa delar eller översubventionera
            det offentliga. Kommuner och regioner har fått enorma skattepåsar
            under den här krisen, och det finns väldigt många kommuner som
            just i dagsläget inte riktigt vet var de ska göra av sina medel.
          </note>
          <note type="speaker">
            Anf. 191 ANNA-CAREN SÄTHERBERG (S):
          </note>
          <note>
            Fru talman! I dag debatterar vi näringsutskottets betänkande
            1, som behandlar en av de viktiga beståndsdelarna i skapandet
            av ett starkare samhälle, nämligen näringspolitiken. Målet för
            näringspolitiken är att stärka den svenska konkurrenskraften och
            skapa förutsättningar för fler jobb i fler och växande företag.
          </note>
          <note>
            Jag yrkar bifall till utskottets förslag i betänkandet och avslag
            på reservationerna.
          </note>
          <note>
            Fru talman! I Sverige och i hela världen ökar återigen smittspridningen.
            Vi behöver göra allt vi kan för att hejda den utvecklingen. Covid-19
            har varit och är ett allvarligt hot mot människors liv och hälsa
            men har också fått konsekvenser för företag och anställda.
          </note>
          <note>
            Besöksnäringen är ett exempel på en bransch som har det svårt,
            speciellt i storstäderna, när utländska gäster stannar hemma.
            Livsmedelsbran ­ schen har gått bra, men inte gränshandeln. Det
            finns alltså regionala skillnader även under pandemin.
          </note>
          <note>
            Vi hade vid pandemins början läget att vi genom finansminister
            Magdalena Anderssons ledning sparat i ladorna, och vi hade den
            lägsta statsskulden sedan 1977. Detta är en medveten ekonomisk
            politik som har gjort att regeringen tillsammans med Centerpartiet
            och Liberalerna under 2020 haft möjlighet att lägga fram förslag
            om stödåtgärder på över 200 miljarder. Därutöver har det varit
            garantier och likviditetsförstärkningar på ytterligare hundratals
            miljarder.
          </note>
          <note>
            Aldrig har Sverige så fort satsat så stora resurser, och det
            har gjort skillnad. Bara genom korttidspermitteringarna har hundratusentals
            svenska löntagare undgått risken att bli arbetslösa. Företagen
            har därmed haft råd att ha kvar sin personals kompetens. Det har
            funnits en stor enighet bland partierna. Därför har vi också i
            Sveriges riksdag snabbt kunnat besluta om tolv extrabudgetar.
          </note>
          <note>
            Fru talman! I denna tid av stora samhällsutmaningar och ett ökande
            behov av en rättvis omställning till ett hållbart och inkluderande
            välfärdssamhälle behöver vi agera klokt, gemensamt och snabbt.
            Det är därför viktigt att vi fortsätter det innovationsfrämjande
            arbetet. I dag rankas Sverige som näst bäst på innovation i hela
            världen och bäst i Europa, vilket är av yttersta vikt för vårt
            lilla exportberoende land. Vi ska vara stolta över detta, men
            vi ska inte ta det för givet. Därför gläds jag åt att regeringen
            fortsätter arbeta för att utveckla och stimulera innovationstakten,
            bland annat genom Innovationsrådet, samverkans- och innovationsprogrammen
            och aviserade satsningar på RISE samt inom ramen för den forsknings-
            och innovationspolitiska propositionen.
          </note>
          <note>
            Fru talman! Innovation och förnyelse är centrala områden i arbetet
            med att stärka den svenska konkurrenskraften och samtidigt bidra
            till de globala målen för hållbar utveckling. I klimatkrisen är
            det viktigt att vårt näringsliv får rätt förutsättningar för grön
            omställning. Regeringen har också redan inom strategin Smart industri
            utfört ett flertal åtgärder med avsikten att industrin i hela
            Sverige ska öka sin konkurrenskraft och sitt deltagande i främst
            de högkvalificerade delarna av de globala värdekedjorna. Det har
            gett en tydlig riktning för omställningen när det gäller digitalisering,
            hållbarhet, kompetensförsörjning samt innovation och forskning
            för svenska industriföretag.
          </note>
          <note>
            Fru talman! I söndags lyste Lucia upp årets mörkaste tid. Men
            det finns andra ljusglimtar jag vill nämna, som att digitaliseringen
            under pandemin hoppat fram flera år i sin utveckling och att vi
            åstadkommer en långsiktig kompetensförsörjning genom utbyggnaden
            av Kunskapslyftet. År 2021 kommer det att finnas 144 400 fler
            utbildningsplatser i hela Sverige. Varför är då det viktigt, fru
            talman? Jo, för att vi vill att etablering och utbyggnad av företag
            ska vara möjligt i hela Sverige.
          </note>
          <note>
            Det finns andra ljusglimtar, som den klimatsmarta industri som
            växer fram. I Skellefteå bygger Northvolt Europas största batterifabrik,
            som väntas skapa 10 000 nya jobb. Northvolt säger att hälften
            av råmaterialet till batterierna ska vara återvunnet år 2030.
            Det statligt ägda gruvbolaget LKAB har meddelat att de gör en
            av Sveriges största investeringar någonsin för att ställa om till
            fossilfri produktion i Kiruna och Gällivare. Satsningen kommer
            att minska koldioxidutsläppen hos bolagets kunder med ofantliga
            35 miljoner ton per år och skapa 3 000 jobb. Volvo Cars meddelar
            att de investerar i elmotorproduktion i Skövde, vilket beräknas
            leda till 500 nya jobb. Stockholm Exergi skalar upp för att kunna
            fånga in ännu mer koldioxid, något de är världsledande inom. Scania
            miljardinvesterar i Södertälje för att kunna elektrifiera sina
            fordon med hjälp av battericeller från just Northvolts batterifabrik
            i Skellefteå. SSAB ska tillsammans med Vattenfall och LKAB bli
            först i världen med att producera stål utan kol. Våra svenska
            företag ligger i framkant, och det är viktigt att alla underleverantörer
            och personalen också är med på resan.
          </note>
          <note>
            Fru talman! För den socialdemokratiskt ledda regeringen är handelspolitiken
            ett viktigt politiskt område. Vi är ett litet exportberoende land
            långt uppe i norr, och det är viktigt att vi finner handelspartner
            i vår omvärld. Den tid av protektionism och stängda gränser som
            utmanade såväl det europeiska som det nordiska samarbetet måste
            vara oss förbi. Än i dag läser vi om våra gränshandlare, vars
            kunder tidigare bestått av efterfrågade gäster, men som nu möts
            av tomma lokaler och hyllor. Än i dag vet vi inte vilken typ av
            brexit vi får. Vi måste tillbaka till en tid av samhörighet, öppna
            marknader och välkomnande gränser.
          </note>
          <note>
            Fru talman! Coronavirusets spridning är en global kris. De företags
            ­ ekonomiska effekterna är tydliga även i Sverige, inte minst
            för våra många småföretag, egenföretagare och särskilt utsatta
            branscher. En av företagens och företagarnas mest efterfrågade
            möjligheter har varit att kunna arran ­ gera kompetensinsatser
            vid korttidsarbete för att säkra personalens kompe ­ tens och
            förbereda företaget inför tiden efter corona. Därför gläds jag
            åt att regeringen ger Tillväxtverket i uppdrag att få till arbetet
            med kompetens ­ insatser vid korttidsarbete.
          </note>
          <note>
            Statens totala budget för 2021 är svindlande 105 miljarder. Den
            innehåller såväl åtgärder för att skapa jobb här och nu som långsiktiga
            reformer. Samtidigt är det viktigt att påpeka att vi fortfarande
            inte ens kan överblicka vad pandemin och dess konsekvenser kommer
            att göra. Det kommer säkert att krävas ytterligare åtgärder på
            det ekonomiska området och områden som berör olika delar av samhället.
          </note>
          <note>
            För att sammanfatta det viktigaste i budgeten på utgiftsområde
            24: Det är en politik för stärkt konkurrenskraft, näringslivets
            återhämtning, näringslivets gröna omställning, kompetensutveckling,
            digitalisering, life science, en stark och hållbar besöksnäring
            samt arbetet med förenkling för företagen.
          </note>
          <note>
            Fru talman! I min hemby Åre, där besöksnäringen jul och nyår
            brukar slå rekord år efter år, blir det naturligtvis väldigt annorlunda
            detta år. Här som på andra turistorter har näringen gjort allt
            för att ställa om för att klara av att ta emot gäster hela vintern
            utan att smittan sprids. För besöksnäring ­ en kommer satsningen
            på omstarten, den strategi som aviserats och Visit Swedens nya
            uppdrag att vara väldigt viktiga.
          </note>
          <note>
            I denna tid är det viktigt att minnas två saker: Vi ska ställa
            upp, och vi ska ställa om. Vi ska ställa upp för samhället och
            våra grannar, och vi ska följa rekommendationerna och råden. Vi
            ska ställa om till digitala möten och hemarbete om vi kan, för
            då hjälper vi dem med samhällsviktiga tjänster som måste jobba
            på arbetsplatsen.
          </note>
          <note type="speaker">
            Anf. 192 LARS HJÄLMERED (M) replik:
          </note>
          <note>
            Fru talman! Det tog näringsministern, regeringen, Centerpartiet
            och Liberalerna åtta nio månader in i coronakrisen innan de kom
            till riksdagen med ett konkret förslag för att kunna hjälpa enskilda
            företagare. Många av dem – det kan vara frisörer, hantverkare
            eller musiker – har ännu inte fått pengarna och är mitt inne i
            en ansökningsprocess, trots att krisen har rullat under utomordentligt
            lång tid.
          </note>
          <note>
            Fru talman! Dagens Nyheter skrev en längre artikel på detta tema
            så sent som i går, med rubriken ”Kritik mot sent coronastöd”,
            där de intervjuade en företagare som heter Daniel Hallgren. Han
            säger så här:
          </note>
          <note>
            ” När det i våras började diskuteras på presskonferenser om miljardstöd
            så tänkte jag, som nog alla andra företagare, att det kanske finns
            en chans att överleva det här. Men sedan visade det sig att det
            inte gällde enskilda företagare .”
          </note>
          <note>
            Denne företagare, Daniel Hallgren, är ju långt ifrån ensam. Vi
            pratar om mängder av människor inom viktiga områden – frisörer,
            musiker och en lång rad andra – som helt lämnades vid sidan om
            det arbete som So ­ cialdemokraterna och de andra gjorde. Många
            har nu bokstavligen kämpat för sina företags och sin privatekonomis
            överlevnad.
          </note>
          <note>
            Min fråga, fru talman, är om Anna-Caren Sätherberg tycker att
            det är rimligt att de har fått vänta så här länge och att många
            av dem fortfarande inte har fått besked om huruvida de över huvud
            taget kan få krisstöd.
          </note>
          <note type="speaker">
            Anf. 193 ANNA-CAREN SÄTHERBERG (S) replik:
          </note>
          <note>
            Fru talman! Tack, ledamoten, för en viktig fråga!
          </note>
          <note>
            Vi som sitter i näringsutskottet hade Tillväxtverket och Skatteverket
            hos oss just för att fråga varför det tar så lång tid med utbetalningarna.
            Det skjuts ju till pengar just till Tillväxtverket i den här budgeten
            för att se till att stöden ska komma ut, men vissa har väntat
            väldigt länge.
          </note>
          <note>
            Man ska också veta att det har varit många olika stöd. Alla stöd
            har inte träffat alla företag, men jag tror att nästan alla företag
            har hittat något stöd i den flora som har funnits. Det är ändå
            så att det är 200 miljarder som har betalats ut, och det är en
            massa krediter och uppskjuten skatt som ligger över detta. Det
            har ju gjorts historiska satsningar som vi har klarat av att faktiskt
            klubba igenom i Sveriges riksdag – tolv extrabudgetar!
          </note>
          <note>
            Hade vi genomlevt en pandemi tidigare och tränat på det tror
            jag att vi hade haft mycket mer på plats än vad vi hade när vi
            startade. Men en sak som vi lärde oss under finanskrisen var korttidspermitteringar.
            Då hade vi en regering som inte ville lyssna på industrins krav
            på permitteringar, som många andra länder redan hade ordnat. Det
            gjorde att vi började att jobba med den frågan långt tidigare
            och att den var klar inför denna pandemi, vilket var tur.
          </note>
          <note>
            Jag delar dock Lars Hjälmereds oro för de små företagen när utbetalningarna
            tar för lång tid; den oron delar jag.
          </note>
          <note type="speaker">
            Anf. 194 LARS HJÄLMERED (M) replik:
          </note>
          <note>
            Fru talman! Korttidspermittering har för många företag, inte
            minst i industrin, fungerat väldigt bra. Har man enskild firma
            är man dock per definition inte anställd och kan alltså inte permitteras.
          </note>
          <note>
            Det är inte långa handläggningstider hos Skatteverket eller Tillväxtver
            ­ ket som har varit problemet, utan problemet har varit att näringsministern
            tog nästan nio månader in i krisen på sig innan han och regeringen
            kom till riksdagen med ett konkret förslag. Många har fått kämpa
            för sin privat ­ ekonomi och för sitt företags överlevnad.
          </note>
          <note>
            En annan del, fru talman, har varit att stöd har gått väldigt
            mycket till dem med aktiebolag och att det så här långt in i krisen
            har visat sig att många med handelsbolag av något för mig outgrundligt
            skäl har lämnats därhän.
          </note>
          <note>
            Den andra fråga som jag skulle vilja ställa till Anna-Caren Sätherberg
            är vilka skäl hon och Socialdemokraterna haft för att exkludera
            dem med handelsbolag så att de inte fått något krisstöd trots
            att de med aktiebolag har fått det.
          </note>
          <note type="speaker">
            Anf. 195 ANNA-CAREN SÄTHERBERG (S) replik:
          </note>
          <note>
            Fru talman! Lars Hjälmered sa ”den andra frågan”. Den om handelsbolag
            var dock den enda jag uppfattade, så jag tar den.
          </note>
          <note>
            Det har tagit tid, men nu kommer ju dessa stöd alldeles strax
            att finnas på plats. När det gäller de enskilda företagen har
            det tagit tid; det är sant. Det har varit tolv extra ändringsbudgetar
            i denna kammare. Det främsta syftet har naturligtvis varit att
            rädda människors liv och att klara sjukvården, kollektivtrafiken
            och det som gör att människor som måste göra de samhällsviktiga
            jobben kan vara på arbetet.
          </note>
          <note>
            Det har ju också betalats ut mycket stora stöd till Sveriges
            företagare. Tyvärr är det några som har ramlat mellan stolarna.
            Det kommer dock att åtgärdas nu, som ledamoten mycket väl vet.
          </note>
          <note type="speaker">
            Anf. 196 CAMILLA BRODIN (KD) replik:
          </note>
          <note>
            Fru talman! I dag debatterar vi näringslivet i Sverige. Det har
            varit ganska mycket fokus på de stöd som regeringen har beslutat
            om och som omfattar miljardbelopp. Varje dag får jag, och säkerligen
            också ledamoten Anna-Caren Sätherberg, samtal, mejl och sms från
            företagare som står där på sina bara knän och ber: När får jag
            ett besked? Detta har också eskalerat efter de restriktioner som
            kom i november – vi ser inte minst hur det har påverkat restaurangbranschen.
          </note>
          <note>
            Att då inte samtidigt kommunicera ut vad som gäller för den här
            branschen kan vi tycka är lite oansvarigt i det här läget – under
            den pandemi vi ändå står inför – när man också har vetskap om
            att det är otroligt viktigt med kommunikation i detta läge.
          </note>
          <note>
            Min fråga är: Tycker du, Anna-Caren Sätherberg, att det är rimligt
            att handläggningstiderna har blivit så här långa och att man från
            Tillväxtverket inte fullt ut fokuserar på att betala ut? Vi lyssnade
            ju båda till Tillväxtverket i förra veckan. Där lägger man också
            tid och energi på att leta upp företag och ser dem egentligen
            som bovar i det hela redan från början. Man kontrollerar så att
            allting ska gå rätt till. Här undrar jag om Socialdemokraterna
            tycker att man egentligen borde kunna betala ut stöden i mycket
            snabbare takt än vad som görs i dag.
          </note>
          <note type="speaker">
            Anf. 197 ANNA-CAREN SÄTHERBERG (S) replik:
          </note>
          <note>
            Fru talman! Jag tackar Camilla Brodin för frågan.
          </note>
          <note>
            Jag börjar med det sista. Jag tycker att det är superviktigt
            att vi har kontroll på de stöd vi betalar ut och ser till att
            de verkligen går till dem som har behov av stöden och som har
            rätt till dem. Jag är inte någon som tycker att man ska betala
            ut stöd och inte ha kontroll; kontrollfunktionen tycker jag är
            lika viktig som tidsaspekten på stöden.
          </note>
          <note>
            Men vi var på ett möte, och Tillväxtverket berättade om hur man
            har fått hjälp av andra myndigheter och hur man har anställt flera
            hundra personer. Det tar dock för lång tid. Jag delar ledamotens
            åsikt – jag tror att hela utskottet gör det. Vi vill inte att
            det ska ta så här lång tid. Det handlar om likviditeten för de
            minsta företagen, och den börjar ta slut.
          </note>
          <note>
            Som du säger har vi alla blivit uppvaktade eller uppringda eller
            fått mejl . Vi vet att det för några – absolut inte för alla –
            är en väldigt ansträngd situation, och den vill vi inte se. Det
            är därför det i detta budgetförslag, som jag precis sa till den
            andre ledamoten, ligger pengar både för att säkerställa kontrollen
            och för att se till att man kan anställa fler så att stöden kommer
            ut. Jag tycker naturligtvis att båda är lika viktiga.
          </note>
          <note type="speaker">
            Anf. 198 CAMILLA BRODIN (KD) replik:
          </note>
          <note>
            Fru talman! Vi ser här behovet av en mer snabbfotad myndighetsprocess.
            När vi kräver att företag ska digitalisera och ställa om borde
            också Myndighetssverige kunna klara av detta i mycket snabbare
            takt.
          </note>
          <note>
            Vi behöver ge dessa företag besked. Politiken behöver vara trovärdig
            när det gäller de besked man ger. Här har beskeden inte kommit.
            Enskilda näringsidkare undrar fortfarande hur de över huvud taget
            ska kunna betala ut lönerna. De väntar på besked. De vet inte
            ens om det kommer något besked och undrar: Vad innebär detta för
            mig?
          </note>
          <note>
            Jag tycker att Socialdemokraterna och regeringen har ansvar för
            att leverera ett besked. Vad säger ni till alla företagare, Anna-Caren
            Sätherberg? Det är snart jul. Kommer de att kunna få ett stöd?
            Hur ska det utbetalas? Varje dag som går innebär en utebliven
            intäkt.
          </note>
          <note type="speaker">
            Anf. 199 ANNA-CAREN SÄTHERBERG (S) replik:
          </note>
          <note>
            Fru talman! Jag, precis som ledamoten, tycker att stöden ska
            betalas ut i tid. Det handlar om företagen och deras likviditet,
            om att veta att man klarar resten av månaderna.
          </note>
          <note>
            Jag sitter inte själv på myndigheten och kan inte tala om exakt
            hur lång tid det kommer att ta. Vi fick en uppskattning. Vi fick
            höra att de skulle ha klarat av att betala ut 75 procent, tror
            jag att det var, av stöden före jul. Det beskedet är också det
            enda som du och jag , som har en dialog med myndigheten, kan ge,
            Camilla Brodin.
          </note>
          <note>
            Jag håller med om att det borde kunna ta kortare tid att få stöden.
            Samtidigt förstår jag Tillväxtverket, som har fått en mängd olika
            uppdrag gällande stödformer som de aldrig har jobbat med samtidigt
            som tiden är av sådan stor vikt.
          </note>
          <note type="speaker">
            Anf. 200 TOBIAS ANDERSSON (SD) replik:
          </note>
          <note>
            Fru talman! Precis som såväl jag som Anna-Caren Sätherberg har
            påtalat i den här debatten är det tydligt att besöksnäringen är
            den näring som har drabbats hårdast av pandemin. Som en konsekvens
            av detta har man inom branschen försökt ställa om i den mån det
            är möjligt. Restauranger, krogar, fik och så vidare har runt om
            i hela landet börjat att i högre utsträckning erbjuda och leverera
            take away. Det har varit en möjlighet för dem att ställa om, ett
            försök att över huvud taget generera några intäkter. Men det har
            naturligtvis också underlättat för den smittspridningsmedvetna
            konsument som inte önskar äta ute. Det är med andra ord en vinst
            för såväl näringsliv som folkhälsa.
          </note>
          <note>
            Trots det pågår arbetet från Socialdemokraternas sida med att
            under nästkommande år implementera en punktskatt på engångsartiklar
            i plast, däribland just take away-produkter. Utöver att det i
            grunden rör sig om ännu en symbolskatt riskerar det onekligen
            att försvåra för en redan hårt ansatt bransch samtidigt som det
            står i direkt motsättning till ambitionen att färre ska röra sig
            ute, äta på restaurang etcetera.
          </note>
          <note>
            Fru talman! Jag förstår att Anna-Caren Sätherberg inte kan svara
            å regeringens vägnar. Frågan rör därför hur Socialdemokraterna
            i näringsutskottet ställer sig till förslaget. Avser Socialdemokraterna
            i näringsutskottet att stödja den tilltänkta punktskatten på upp
            till 7 kronor på en kaffekopp eller en take away-matlåda och därmed
            försvåra för näringslivet och riskera ökad smittspridning?
          </note>
          <note type="speaker">
            Anf. 201 ANNA-CAREN SÄTHERBERG (S) replik:
          </note>
          <note>
            Fru talman! Ledamoten har rätt. Take away har verkligen ökat
            under pandemin. Det är bra att fler och fler köper take away för
            att stötta restaurangnäringen när man inte längre kan sitta trångt
            eller vara många i lokalerna. Handla på din restaurang på vägen
            hem! Det är otroligt bra.
          </note>
          <note>
            Jag vet inte hur många gånger jag får med mig just plastbestick
            när jag handlar take away. Jag brukar inte få med några bestick
            alls; det är oftast pinnar till den mat som jag äter. Jag brukar
            också ha bestick hemma, om det är hem jag ska gå. Annars är de
            också oftast i trä.
          </note>
          <note>
            Jag tror att du får diskutera punktskatten i en skattedebatt,
            Tobias Andersson. Men vi kan ändå ha en liten skattedebatt, nu
            när du talar så varmt om restaurangnäringen. Jag undrar hur man
            i just det här läget kan komma på att den bästa idén för att hjälpa
            besöksnäringen är att höja restaurangmomsen. Hur kommer det sig?
          </note>
          <note type="speaker">
            Anf. 202 TOBIAS ANDERSSON (SD) replik:
          </note>
          <note>
            Fru talman! Jag kan konstatera att det blev ett uteblivet svar
            på frågan. Jag tycker att det är en central aspekt. Vi har alla
            hjälpts åt som riksdagsledamöter att försöka skapa bättre förutsättningar
            för besöksnäringen att övervintra i den kris de befinner sig i.
            Att då fortsätta med ett förslag på punktskatt som kraftigt skulle
            begränsa möjligheten för näringen att ställa om och att erbjuda
            oss som konsumenter ett säkert alternativ för att konsumera mat
            och samtidigt stötta näringslivet tycker jag är direkt anmärkningsvärt.
          </note>
          <note>
            Även politiker kan fela. Teori kan stå i konflikt med praktik.
            Men då måste man också våga erkänna det, stå tillbaka, tänka sig
            för och i det här fallet kanske stryka en av punkterna i januariöverenskommelsen.
          </note>
          <note>
            Jag vill återigen försöka få svar på hur Socialdemokraterna i
            näringsutskottet kommer att ställa sig till denna punktskatt.
            Den kommer att kraftigt minska möjligheten att erbjuda take away
            som alternativ.
          </note>
          <note type="speaker">
            Anf. 203 ANNA-CAREN SÄTHERBERG (S) replik:
          </note>
          <note>
            Fru talman! Jag kan konstatera att jag inte heller fick något
            svar när det gäller restaurangmomsen och den höjning som jag tror
            att Sverigedemokraterna är det enda parti som vill genomföra.
            Är det något som restaurangbranschen definitivt inte behöver är
            det höjd restaurangmoms. Den gäller nämligen hela summan.
          </note>
          <note>
            När det gäller en plastdebatt måste jag säga att jag gärna vill
            se att man i stället använder skogen för att göra sådana engångsartiklar.
            Jag vill att man använder andra saker än oljebaserade produkter,
            om det går.
          </note>
          <note>
            Vi kommer inte att behandla punktskatten om plast här. Men jag
            är ledsen att jag inte fick svar på varför Sverigedemokraterna
            i det här läget går fram med en höjning av restaurangmomsen.
          </note>
          <note type="speaker">
            Anf. 204 TREDJE VICE TALMANNEN:
          </note>
          <note>
            Jag vill påminna om de regler som vi har i kammaren, så att ni
            allihop kommer ihåg dem. Jag vet att det är svårt, men en ledamot
            som i en debatt talar med en annan talare, till exempel genom
            att bemöta argument, bör använda talarens för- och efternamn.
            Det är en god regel för fortsättningen och gäller alla i kammaren.
            Det är inte alltid lätt.
          </note>
          <note type="speaker">
            Anf. 205 LORENA DELGADO VARAS (V) replik:
          </note>
          <note>
            Fru talman! Det är inte alltid lätt att hålla sig till debattreglerna.
          </note>
          <note>
            Jag har en fråga till ledamoten Anna-Caren Sätherberg. Vi är
            i ett läge där vi måste rädda vår ekonomi. Samtidigt har vi ett
            rut bi drag som inte är självfinansierande. Jag tror att varje
            jobb inom ruttjänstesektorn kostar ungefär 1,5 miljoner kronor
            per år. De grupper som får betala rut bi dragen är alltså grupper
            som faktiskt inte ens nyttjar de tjänsterna. De grupper som nyttjar
            tjänsterna är till stor del den rikare delen av samhället. Förutom
            slöseriet leder det också till en större ojämlikhet.
          </note>
          <note>
            Egentligen behöver vi lägga resurserna på att investera för att
            skapa jobb. Jag tror personligen på att komma väl ur krisen genom
            att investera klimatsmart och så vidare och genom att utbilda
            så att folk sedan verkligen står på fötterna. Men ni väljer att
            satsa miljarder på att utöka rut bi dragen. Jag undrar om det
            är så klokt.
          </note>
          <note type="speaker">
            Anf. 206 ANNA-CAREN SÄTHERBERG (S) replik:
          </note>
          <note>
            Fru talman! Tack, Lorena Delgado Varas, för frågan!
          </note>
          <note>
            I pandemin måste vi se till att varje jobb behålls. Det tror
            jag är det viktigaste, vilken bransch det än gäller och hur det
            än ser ut.
          </note>
          <note>
            Arbetslösheten har ökat. Jag tror därför inte att vi ska ändra
            på några reformer så att det skapas färre jobb i någon bransch.
            Just nu är det viktigt att människor har ett arbete att gå till.
          </note>
          <note>
            Jag tar fasta på det Lorena Delgado Varas säger om chansen att
            utbilda sig eller göra något annat. Det vi gjorde tillsammans
            med Vänsterpartiet 2014–2018 och nu gör med andra är att bygga
            ut Kunskapslyftet och se till att det finns utbildningsplatser
            i hela Sverige. Nästa år är vi uppe i 144 400 platser sedan vi
            tog över makten. Detta är superviktigt, och det är också viktigt
            att de finns i hela Sverige. Vi vill ju att företag ska kunna
            växa och kompetensförsörjas i hela landet.
          </note>
          <note>
            I dagens läge är de jobb som finns otroligt viktiga oavsett bransch.
            Under förra mandatperioden skapades det 300 000 jobb, varav över
            100 000 i välfärden, och välfärdsarbetare är ju de som behövs
            allra mest just nu.
          </note>
          <note type="speaker">
            Anf. 207 LORENA DELGADO VARAS (V) replik:
          </note>
          <note>
            Fru talman! Det var bra att Anna-Caren Sätherberg tog upp välfärdsfrågan.
            Den coronarapport som kom i dag visar att det i den uppluckrade
            äldreomsorgen uppdelad på 1 000 företag ofta är svag anställningstrygghet,
            låga löner och dåligt med kompetenshöjning. Det kan vara en bidragande
            orsak till den situation som råder i äldreomsorgen.
          </note>
          <note>
            Är det inte dags att städa upp och prioritera rätt bland just
            välfärdsföretagen så att våra skattepengar går till det de ska
            gå till, som att anställa fler personer och ge dem säker anställning?
            Det är också ett sätt att skapa jobb, trygga jobb, så att vi kan
            komma framåt.
          </note>
          <note type="speaker">
            Anf. 208 ANNA-CAREN SÄTHERBERG (S) replik:
          </note>
          <note>
            Fru talman! Regeringen satsar tillsammans med samarbetspartierna
            Liberalerna och Centerpartiet mycket på äldreomsorgen. Det är
            en av årets största budgetposter med bland annat ett äldreomsorgslyft
            för att man ska kunna utbilda sig på arbetsplatsen från vårdbiträde
            till undersköterska och vidare.
          </note>
          <note>
            Under pandemin har vi ju sett vilka brister det finns i äldreomsorgen,
            och därför har det varit lätt att få med alla fyra partier på
            att det behöver göras stora satsningar för 2021.
          </note>
          <note type="speaker">
            Anf. 209 HELENA LINDAHL (C):
          </note>
          <note>
            Fru talman, åhörare och tittare! För tre veckor sedan ringde
            en kvinna till mig. Hon och hennes man äger en handfull restauranger
            i Stockholm. De har i många år lagt ned sin själ i företaget och
            satsat både tid och kapital. Det är deras livsverk.
          </note>
          <note>
            Nästa vecka kan det vara så illa att kvinnan och hennes man måste
            för sätta restaurangerna i konkurs och säga upp sin personal.
            Det skulle vara ett dråpslag mot paret och deras anställda. Hon
            berättade för mig att de har förlorat 90–95 procent av sin omsättning
            den senaste tiden, och efter fem månader har de fortfarande inte
            fått besked om företagsstöd. Jo, ett stöd fick de avslag på eftersom
            hon råkade göra en administrativ miss som hon inte fick ändra.
          </note>
          <note>
            Så här ser verkligheten ut för detta par och för många andra
            företagare runt om i Sverige. Centerpartiet har därför tagit initiativ
            till att bjuda in näringsminister Ibrahim Baylan till näringsutskottet
            nu på torsdag, något som även övriga partier har ställt sig positiva
            till. Initiativet bottnar i en oro över att företagsstöden hanteras
            för långsamt av ansvariga myndigheter. Vi behöver veta vad den
            ansvarige ministern och regeringen ska göra för att lösa problematiken.
          </note>
          <note>
            Januaripartierna har visserligen beslutat att tillskjuta mer
            pengar för ändamålet, vilket jag är glad för, men man kan inte
            som företagare i en ohållbar situation vänta till någon gång efter
            årsskiftet när det är kris i dag. Varje dag som går är avgörande
            för många företag. Ska sanningen fram är företagare alltmer förtvivlade
            och oroade över att hanteringen av omställningsstöd och ersättning
            för korttidsarbete går så trögt.
          </note>
          <note>
            Politiken har avsatt pengar, och jag är stolt över att Centerpartiet
            tillsammans med de flesta andra partier i riksdagen har gjort
            sitt för att detta ska bli verklighet. Då är det inte acceptabelt
            att stödet sitter fast i systemet i stället för att hjälpa företagen.
          </note>
          <note>
            Fru talman! Vi är många, inte minst i denna kammare, som har
            tagit del av vittnesmål både via medierna och direkt från företagare
            om att handläggningen av stöd tar lång tid, försvårar företagandet
            och skapar osäkerhet.
          </note>
          <note>
            Därför hoppas jag att näringsministern i näringsutskottet nu
            på torsdag redogör för vad man har gjort och vad man kommer att
            göra för att snabba upp utbetalningen av stöden. Vi och framför
            allt hårt pressade företagare behöver få svar på om och i så fall
            när hanteringen kan fungera bättre.
          </note>
          <note>
            Landets hårt kämpande företagare gör sitt yttersta för att rädda
            jobb och undvika att själva gå under. Jag hört om dem som har
            lånat allt de kan av Almi och till och med pantsatt sina hus för
            att kunna behålla sina anställda. Det är ganska hjältemodigt.
            Samtidigt väntar de på ett stöd de inte får besked om, och de
            vet inte om de får ja eller nej.
          </note>
          <note>
            Fru talman! Många tusentals företagare runt om i landet kämpar
            för livet. Det handlar om att rädda det egna livsverket och den
            egna försörjningen. Det handlar som sagt också om att kunna behålla
            sina anställda. Det är jobb som är otroligt viktiga för den lokala
            ekonomin och helt centrala i de enskilda individe rnas liv.
          </note>
          <note>
            Vi vet alla att pandemin och restriktionerna gjort den kampen
            tuff. Det blir glesare mellan kunderna och svårare att få plus
            och minus att gå ihop. För många i grunden sunda, omtyckta och
            välskötta företag har det varit röda siffror sedan i mars.
          </note>
          <note>
            Det är därför riksdagen beslutat om stödåtgärder som ska underlätta
            och hjälpa företagen att härda ut i väntan på bättre tider. Som
            jag sa tidigare har i princip hela riksdagen pragmatiskt medverkat
            och bidragit till dessa stöd. Det är bra. Det finns pengar till
            företagsstöd.
          </note>
          <note>
            Fru talman! Ändå fungerar det väldigt illa. Företagsstöden har
            tillåtits fastna hos myndigheterna, där långa handläggningstider
            och en omfattan ­ de byråkrati gör att företagare lever i oro
            och ovisshet. Det finns exempel på företagare som har ringt för
            att få svar på när utbetalningarna kan komma och mötts av att
            myndigheten lägger på luren. Det är naturligtvis under all kritik.
            Jag hoppas verkligen att det inte sker ofta.
          </note>
          <note>
            Fru talman! När företagare kämpar och vänder på vartenda korvöre
            för att få verksamheten att gå ihop och politiken tar fram stödpengar
            får det helt enkelt inte fungera så här illa. Vi kan inte ha företag
            som går i konkurs och människor som sparkas ut i arbetslöshet
            därför att det offentliga inte levererar. Detta måste regeringen
            ta ansvar för.
          </note>
          <note>
            Många företag har nu väntat i månader på besked från Tillväxtverket
            om fortsatt stöd för korttidsarbete men även ersättning för omställningsstöd.
            Man hamnar i en jätteknepig sits här. Man kan inte planera för
            framtiden. Det är inte acceptabelt att ha det på det sättet. Även
            de nya stöd som är bestämda inför nästa år kommer att beslutas
            av riksdagen för st i mitten av februari.
          </note>
          <note>
            När vi hade Skatteverket och Tillväxtverket hos oss i näringsutskottet
            i förra veckan berättade de att det kommer att ta upp till åtta
            veckor innan nya system är på plats, och då är vi inne i april.
            I dag står företagare och funderar på om de kan behålla sin personal
            eller inte. Under tiden måste de lägga ut pengar för att betala
            personalens löner.
          </note>
          <note>
            Jag vet att myndigheterna gör så gott de kan. Jag vet också att
            Tillväxtverkets och Skatteverkets generaldirektörer sa till oss
            att de har fått direktiv från regeringen att de ska stävja fusk.
            Det är en av orsakerna till att olika fall undersöks manuellt,
            och det är därför det tar en sådan tid. I Tyskland har man valt
            att gå en annan väg. Där betalar man ut stöden på en gång och
            väljer att kräva tillbaka pengar i efterhand om så skulle vara
            fallet. Vi har helt enkelt valt olika modeller för att hantera
            utbetalningarna.
          </note>
          <note>
            Självfallet ska skattebetalarnas pengar nyttjas på bästa sätt
            och möjligheten till fusk minimeras, men om företag går i konkurs
            och personalen förlorar sina jobb, vad har man då egentligen vunnit?
          </note>
          <note type="speaker">
            Anf. 210 LARS HJÄLMERED (M) replik:
          </note>
          <note>
            Fru talman! Jag tycker att Helena Lindahl verkligen sätter ord
            på den situation som många företagare befinner sig i. Man är långt
            in i krisen och har kämpat under lång tid. Man kanske har vidtagit
            åtgärder, sagt upp visstidspersonal, använt eget kapital och kanske
            skjutit till nya pengar och på andra sätt verkligen försökt få
            sina livsverk att funka och överleva.
          </note>
          <note>
            Jag tycker att Helena Lindahl väl beskriver de problem som myndigheterna
            har här, det vill säga långa handläggningstider. Att det tar fem
            till åtta veckor att anpassa ett datasystem efter ett riksdagsbeslut
            tror jag för de flesta av oss framstår som ganska befängt i sammanhanget,
            när företagare har de problem de har i utsatta samhällssektorer.
          </note>
          <note>
            Sedan, fru talman, har Centerpartiet ett stort ansvar i den situation
            som vi nu befinner oss i. Vi kommer inte ifrån att landet styrs
            av en koalition mellan S, MP, C och L, som har förhandlat fram
            olika typer av krisstöd. Det är ett faktum att det väldigt ofta
            tar lång tid för de fyra partierna att komma överens om huruvida
            man över huvud taget ska stödja och hjälpa företag. När man har
            gjort detta och haft en pressträff eller debattartikel har det
            sedan i vanliga fall tagit månader innan förslagen kommit hit
            till riksdagen. När riksdagen är klar tar det vid som Helena Lindahl
            beskrev när det gäller myndigheter och krångel i efterhand.
          </note>
          <note>
            För det så kallade omsättningsstödet har besked getts att det
            ska förlängas för månaderna augusti och framåt. Förslaget är ute
            på remiss just nu och kommer till riksdagen nästa år. I bästa
            fall kan en drabbad företagare få pengar kanske i mars eller april
            2021, ett drygt halvår efter aktuell månad. Jag tycker inte att
            det duger. Därför är min fråga: Vad är Centerpartiets ansvar,
            och vad tänker ni göra för att rätta till de felaktigheter som
            har skett?
          </note>
          <note type="speaker">
            Anf. 211 HELENA LINDAHL (C) replik:
          </note>
          <note>
            Fru talman! Lars Hjälmered har rätt i att det har tagit tid,
            många gånger alltför lång tid, att förhandla fram stödet. Men
            jag kan säga att jag är jätteglad för att Centerpartiet har funnits
            med vid förhandlingsbordet, för annars är jag rädd att det kanske
            skulle ha blivit mindre pengar till företagen. Sedan ska jag inte
            säga att andra inte har bidragit till att sätta press på förhandlingarna.
            Det har naturligtvis hjälpt oss.
          </note>
          <note>
            Det som jag egentligen tycker är mest anmärkningsvärt är att
            det tar en sådan enorm tid innan befintliga stöd kan betalas ut
            – det finns ju faktiskt pengar avsatta – och att det ska gå så
            långt att människor ringer varje dag och får beskedet att man
            inte kan svara på när de ska få besked. Under tiden kanske de
            väljer att försätta sitt företag, sitt livsverk, i konkurs. Det
            är ju inte riktigt det som är tanken.
          </note>
          <note>
            Vi försöker göra det vi kan. Vi sätter press på regeringen och
            näringsminister Ibrahim Baylan i denna fråga. Vi var med och kallade
            näringsministern till utskottet. Näringsministern är mycket väl
            medveten, skulle jag gissa, om denna problematik. Det här måste
            lösa sig. Regeringen har naturligtvis gett direktiv till myndigheterna,
            för det är ändå regeringen som fattar beslut och som har den löpande
            kontakten med myndigheterna, inte vi. Till exempel ska man stävja
            skattefusk, vilket har gjort att det tar väldigt lång tid. Därmed
            inte sagt att det är oviktigt, men man måste kunna hålla två bollar
            i luften. Det borde kunna gå att både granska och betala ut.
          </note>
          <note>
            Som jag sa i mitt anförande har Tyskland valt en helt annan väg.
            Det kanske skulle vara intressant att titta på även för Sverige.
          </note>
          <note type="speaker">
            Anf. 212 LARS HJÄLMERED (M) replik:
          </note>
          <note>
            Fru talman! Det finns flera problem med hanteringen av krisstöden
            till företag. Det handlar som sagt om att det tar tid för de samarbetande
            partierna att förhandla och kunna ge ett besked om huruvida man
            tänker hjälpa företag. Regeringen har haft väldigt svårt att snabbt
            komma med förslag till riksdagen. Det kan ta månader för flera
            av förslagen, vilket är helt orimligt i den akuta kris som vi
            är i.
          </note>
          <note>
            Jag tycker att myndigheterna inom sina uppdrag många gånger kan
            agera snabbare, kvickare och mer resolut än vad man har gjort.
            Vi har också näringsministerns och regeringens ansvar för att
            styra myndigheterna, vilket de ärligt talat inte har klarat. I
            kläm mellan allt detta, fru talman, står många företagare i landet.
            Jag har sagt det tidigare: Sådana som driver enskild firma har
            fått vänta åtta nio månader in i krisen innan näringsministern
            har återkommit till riksdagen. Detta är för mig inget annat än
            ett haveri, och det skvätter delvis, tycker jag, också över på
            Centerpartiet, som måste ta ett ansvar i detta.
          </note>
          <note type="speaker">
            Anf. 213 HELENA LINDAHL (C) replik:
          </note>
          <note>
            Fru talman! Återigen: Centerpartiet har varit väldigt drivande
            både för de stöd som finns att söka nu och för de stöd som kommer
            att kunna sökas nästa år. Problemet är byråkratin kring hanteringen.
            Detta tycker jag att man ska fokusera på nu, egentligen inte på
            vems fel det var, varför man inte har gjort si eller så eller
            varför besluten tog så lång tid.
          </note>
          <note>
            Jag tror att vi i dagsläget ska se till att få ut pengarna till
            företagarna, för de står många gånger på ruinens brant. De är
            ju inte hjälpta av att vi pekar finger, utan nu är det bara att
            se till att de stöd som är avsatta till företagarna också kommer
            dem till del. Det är ju ändå så att företag som har gått i konkurs
            och fått friställa sin personal inte betalar skatt till staten,
            och då är det en ännu större förlust, både för staten och för
            individen, naturligtvis.
          </note>
          <note type="speaker">
            Anf. 214 JOAR FORSSELL (L):
          </note>
          <note>
            Fru talman! Tack till tidigare debattörer! Det känns som att
            det har varit en debatt som har belyst mycket av det som förslaget
            framför oss handlar om.
          </note>
          <note>
            Jag vill börja på ett lite annorlunda ställe, fru talman, än
            där debatten har varit tidigare. Jag kommer att åtkomma i mitt
            anförande till corona, situationen för svenska företag just nu
            och den långsiktiga ekonomiska utvecklingen, men jag tycker att
            vi missar något här. Jag tycker att vi kanske lite grann mystifierar
            vad ett företag och näringslivet är. När man lyssnar på till exempel
            den breda, samlade vänstern låter det som att företag är något
            abstrakt och komplicerat, något annat än vanliga människor – att
            företagare är något annat. Men så är det ju inte.
          </note>
          <note>
            Ett företag är bara två, tre eller flera människor som har gått
            samman och kommit överens om att göra något ihop. De har skrivit
            kontrakt med varandra om att den ene gör en sak och den andre
            en annan sak, och sedan delar man på bördan. Man gör något gemensamt.
            Sedan har de hittat andra personer – ibland enskilda personer
            eller andra sammanslutningar och kontaktbildningar med enskilda
            människor som gör eller erbjuder något annat. De har kanske pengar
            och vill köpa något. De har kanske en vara och vill byta mot något
            annat. Sedan har man genom företag organiserat det hela så att
            man på ett smidigt sätt kan hjälpa varandra med de behov man har.
          </note>
          <note>
            Fru talman! Jag förstår inte hur man kan prata om detta med ett
            sådant förakt som ibland görs. Ibland har man en oförståelse för
            att det bara handlar om vanliga människor som går samman, samarbetar
            och gör något för varandra.
          </note>
          <note>
            När man är företagare och om man är duktig och gör saker som
            andra gillar – man kanske tillverkar något som andra har behov
            av eller har en tjänst som någon annan vill använda – kan man
            få en peng för det. Efter ett tag kan man om man har tur och är
            skicklig ta ut lite av denna peng i vinst. Denna vinst är företagarnas
            lön. Det är inte mer komplicerat än så.
          </note>
          <note>
            När man lyssnar på den samlade vänstern låter det ibland som
            att vinst är något dåligt och att lön är någonting bra. Men det
            är ju precis samma sak. Det handlar om människor som gör något
            för andra. Kanske går man till jobbet på en fabrik, i offentlig
            sektor, i en butik, på ett kontor. Kanske investerar man sin tid
            och sitt arbete i att driva ett företag. Sedan plockar man ut
            en lön. Ibland kallar vi lönen för vinst, och ibland kallar vi
            den för en vanlig lön. Till syvende och sist handlar det bara
            om att man har gjort någonting för andra.
          </note>
          <note>
            Fru talman! Industrier, stora som små, liksom småföretag, enskilda
            bolag, handelsbolag, kollektivt ägda och arbetarägda bolag, som
            vänstern gärna pratar om, har detta gemensamt. Om man gör mycket
            för andra och om man skapar mycket värde för andra kan man plocka
            ut en lite högre vinst.
          </note>
          <note>
            Om man till exempel producerar många ansiktsmasker, om man är
            duktig på att snabbt producera mycket andningsstöd till vården,
            om man är duktig på att snabbt producera mycket vaccin eller om
            man är duktig på att bygga sjukhus, som andra behöver, kan man
            få en liten vinst för det. Jag förstår inte varför vänstern tycker
            att detta är så himla fult. Det handlar om småföretag som dessutom
            utmanar och skapar dynamik på marknaden. De driver fram innovation.
            Det är något helt fantastiskt.
          </note>
          <note>
            Tidigare i dag har det sagts att fyra av fem jobb skapas i näringslivet.
            Sanningen är, fru talman, att fem av fem jobb finansieras av företagsamma
            människor och näringslivet. Man skulle inte kunna anställa en
            enda sjuksyrra, lärare, polis eller någon annan i offentlig sektor
            om inte en företag ­ sam människa först hade skapat värde för
            andra och gjort en vinst som vi kunde beskatta. Varenda krona
            kommer från en ansträngning och en investering av någon som har
            varit företagare. Jag förstår inte hur vänstern kan vara emot
            det slags organisationsfrihet som det innebär när man frivilligt
            går samman och startar företag.
          </note>
          <note>
            Fru talman! Om två eller tre personer kommer på en bra idé eller
            en bra innovation och vill göra något för andra och frivilligt
            organisera sig i företagsform kan de stöta på lite olika problem
            på vägen. Det kan handla om för höga skatter som gör att det är
            svårt att spara ihop till ett startkapital så att man kan göra
            verklighet av sin idé. Det kan vara svårt att anställa någon mer.
            Det kan vara svårt att få utrymme att driva innovation som ligger
            utanför kärnan av det man ägnar sig åt.
          </note>
          <note>
            Detta slår självfallet hårdast mot de personer som från början
            har minst pengar. Om man från början är riktigt rik är det ganska
            lätt att få ihop startkapital, eftersom man inte behöver spara
            något eller streta och gneta för att få ihop detta. Man har det
            från början. Den som drabbas av höga skatter är den person som
            från början har små marginaler.
          </note>
          <note>
            Fru talman! Annat man kan stöta på är regelkrångel, byråkrati
            eller tuffa och långa tillståndsprocesser. Detta är återigen något
            som framför allt drabbar de företagsamma människor som från början
            har små resurser. Det kan vara personer som kommer från en bakgrund
            där man kanske inte har en massa kompisar som jobbar som jurister
            som har stenkoll på hur byrå ­ kratin funkar. De har kanske inte
            några sociala kontakter som gör att de får hjälp med alla de problem
            som uppstår för företagare. Dessa personer drabbas hårdast av
            byråkrati.
          </note>
          <note>
            Det handlar inte om de största företagen som gör de största investeringarna.
            Jovisst, det kan bli dyrare och något företag kan utebli för att
            byråkratin är för jobbig. Men de som drabbas absolut hårdast är
            de personer som från början har det tuffast.
          </note>
          <note>
            Jag blir därför förvånad när Vänsterpartiet pratar om att man
            vill ge utrymme för kvinnors innovation. Det vill också jag. Det
            som står i vägen för kvinnors innovation är för höga skatter,
            för många regler, för mycket byråkrati och för långa och krångliga
            tillståndsprocesser.
          </note>
          <note>
            Det som står i vägen för att en kille från förorten ska starta
            ett företag och lyckas med det är återigen höga skatter och tuffa
            regleringar. Han har kanske vuxit upp i en familj där inte båda
            föräldrar na arbetar och har kan ­ ske kompisar som inte utbildar
            sig. Det är för dessa människor som staten står i vägen.
          </note>
          <note>
            Jag skulle önska att vi, som Vänsterpartiet pratade om, gemensamt
            kunde skapa utrymme för innovation och företagande.
          </note>
          <note>
            Fru talman! I denna budget har vi bland annat fått igenom 30
            miljarder i skattesänkningar på arbete och företagande. Det handlar
            precis om det som vi har varit inne på, nämligen att sluta stå
            i vägen för människors innovationskraft och sluta stå i vägen
            när människor frivilligt vill gå samman och skapa värde för andra.
          </note>
          <note>
            Men vi måste göra mer. Det handlar såklart om att fortsätta se
            till att skatterna rör sig mot att åtminstone hamna på ett OECD-snitt
            så att vi kan konkurrera bättre med andra länder i världen. Vi
            måste se till att alltid ha el och energi så att det inte begränsar
            människor i deras livsval och begränsar företagarna. Vidare måste
            vi ha ett utbildningsväsen som fungerar. Vi måste göra det enklare
            för människor med rätt kompetens att komma hit och arbeta.
          </note>
          <note>
            Det handlar helt enkelt om att se människors egen skaparkraft
            och låta folk, oavsett bakgrund, få utrymme. Det är bara då vi
            kan se ett näringsliv och en ekonomi som växer i hela landet.
            Det är bara när vi släpper lös denna kraft som vi kan få finansiering
            till framtidens poliser, sjuksyrror och lärare.
          </note>
          <note>
            Jag yrkar bifall till det vi debatterar.
          </note>
          <note type="speaker">
            Anf. 215 LARS HJÄLMERED (M) replik:
          </note>
          <note>
            Fru talman! Väldigt många företagare i Sverige är nu hårt pressade
            i den pågående coronakrisen. En del branscher har klarat sig väl,
            såsom industri och dagligvaruhandel, men det är fortsatt väldigt
            pressat för många företagare, inte minst inom områden som sällanköpshandel,
            besöksnäring och delar av tjänstesektorn. Vi vet att det har funnits
            ett stort problem med hanteringen och handläggningen av alla krisstöd
            som har funnits.
          </note>
          <note>
            Flera av dem har varit helt rätt att genomföra , till exempel
            skatteuppskov och permittering, som har fungerat bra för många
            företag. Det gäller även omställningsstödet, som har varit en
            principiellt helt riktig åtgärd och har riktat sig till dem som
            har drabbats särskilt hårt. Men det har funnits stora brister
            i hur januaripartierna har hanterat detta.
          </note>
          <note>
            Så sent som i går skrev Dagens Nyheter om Daniel Hallgren, som
            driver ett koncept- och inredningsföretag. Han sa: ” När det i
            våras började diskuteras på presskonferenser om miljardstöd så
            tänkte jag, som nog alla andra företagare, att det kanske finns
            en chans att överleva det här. Men sedan visade det sig att det
            inte gällde enskilda företagare .” Detta är ett exempel bland
            flera.
          </note>
          <note>
            Vi vet att många företagare tror att det förlängda omställningsstödet
            redan finns på plats. Där har ett förslag inte ens kommit till
            riksdagen. Det är nu ute på remissrunda. Tanken är att det ska
            komma först den 15 januari nästa år, om jag minns rätt.
          </note>
          <note>
            Därför vill jag, fru talman, apropå det kommande lagförslaget
            fråga Joar Forssell vad han och Liberalerna konkret kommer att
            göra för att undvika samma misstag i förlängningen av omställningsstödet,
            det stöd som hans parti och andra ändå har fått på plats tidigare
            med de problem som har varit.
          </note>
          <note type="speaker">
            Anf. 216 JOAR FORSSELL (L) replik:
          </note>
          <note>
            Fru talman! Jag vill faktiskt börja med att tacka Lars Hjälmered
            och de andra ledamöterna både i näringsutskottet och i finansutskottet
            för att vi under den här väldigt tuffa tiden har haft ett väldigt
            konstruktivt arbete. Jag har varit med på möten i finansutskottet
            där alla partier har bollat fram idéer och förslag och fångat
            upp och spelat in saker utifrån som sedan har blivit verklighet
            i någon av de nu rätt många ändringsbudgetar som lagts fram.
          </note>
          <note>
            Det vill jag tacka Lars Hjälmered och andra ledamöter som har
            varit med i det arbetet för, för det här är en extremt tuff och
            svår situation.
          </note>
          <note>
            Från Liberalernas håll har vi gång på gång bollat in precis de
            saker som ledamoten Hjälmered nu lyfter fram. Vi har bollat in
            anstånd med skatter, permitteringar och omställnings- och omsättningsstöden.
            Vi har bollat in Almi och Företagsakuten, och vi har också lyft
            de problem som Hjälmered tar upp i sitt anförande.
          </note>
          <note>
            Fru talman! I en förhandling med andra partier får man inte alltid
            igenom allting. De saker som jag pratar om nu är jag väldigt glad
            över att Liberalerna har fått igenom, också med ett tryck från
            Moderaterna och Kristdemokraterna.
          </note>
          <note>
            Jag tror faktiskt, fru talman, att det är precis detta som kommer
            att vara lösningen framåt: att vi har ett bra, konstruktivt arbete
            i Sveriges riksdag och att vi vid förhandlingsbordet, i det här
            fallet med Socialdemokraterna och Miljöpartiet, ser till att driva
            på för reformer som handlar om att rädda företagare och se till
            att folk får det stöd som man faktiskt har rätt till.
          </note>
          <note>
            Jag är också kritisk till att det har tagit för lång tid, men
            det är faktiskt inte Liberalernas fel. Jag vet att Hjälmered har
            ställt den här frågan till andra partier under den här debatten.
            Det tycker jag är rätt, för det som det handlar om här är att
            våra förhandlingspartner ibland inte har gått oss till mötes.
          </note>
          <note type="speaker">
            Anf. 217 LARS HJÄLMERED (M) replik:
          </note>
          <note>
            Fru talman! Jag tror inte att detta är enkelt i den svåra kris
            som vi är i. När det här kom som en flodvåg, bildligt talat, in
            över Sverige började man snabbt agera. En del blev rätt, annat
            blev inte rätt, men jag tycker att ett genomgående problem har
            varit att de fyra januaripartierna har varit senfärdiga i att
            ge besked. Kommer man till exempel att förlänga omställningsstödet
            till drabbade företag eller inte? Varför dröjer det så lång tid
            att ge ett riktat stöd till dem med enskild firma? Varför har
            handelsbolag bara kastats åt sidan utan några rimliga förklaringar
            från näringsministern?
          </note>
          <note>
            Vi har dessutom hela den här myndighetsstyrningen. Ska man agera
            snabbare ska det ageras därifrån.
          </note>
          <note>
            Liberalerna och andra har ett ansvar att påverka i kommande lagstiftning.
            Ska det vara krav på revisorsintyg? För vilken omsättning ska
            man ställa den typen av krav? Hur ska man hitta balansen mellan
            effektivitet och kontroll?
          </note>
          <note>
            Där kan Liberalerna påverka också.
          </note>
          <note type="speaker">
            Anf. 218 JOAR FORSSELL (L) replik:
          </note>
          <note>
            Fru talman! Jag kan bara hålla med. Det är klart att i grund
            och botten handlar det här om människor som i praktiken många
            gånger har fått näringsförbud. Det är dessutom så att skattepengar
            från början kommer från företagsamma människor som sliter och
            gör rätt för sig, och det är klart att man snabbt ska få det stöd
            som man behöver. Någonting annat vore orimligt.
          </note>
          <note>
            Det är också så att om vi vill kunna skattefinansiera någonting
            i framtiden behöver vi ha ett näringsliv som inte bara överlever
            utan också lever och blomstrar.
          </note>
          <note>
            Fru talman! Jag delar helt uppfattningen att vi i lagstiftningsarbetet
            framöver måste titta på de saker som ledamoten Hjälmered lyfter.
            En annan lärdom man kan dra av den situation vi befinner oss i,
            tycker jag, är att när man i framtiden presenterar restriktioner
            behöver man samtidigt presentera kompensationer. Det är inte rimligt
            att man kan göra det ena utan att se den andra kostnaden. Det
            skulle man göra om man samtidigt har krav på sig att presentera
            kompensationer.
          </note>
          <note type="speaker">
            Anf. 219 LORENA DELGADO VARAS (V) replik:
          </note>
          <note>
            Fru talman! Det är ett högt tonläge kring vad Vänsterpartiet
            tycker och inte tycker om företag.
          </note>
          <note>
            För det första vill jag säga att vi absolut inte är emot företag.
            Men vi ser annorlunda på saker och ting. Vi ser att saker och
            ting hör ihop. De påverkar varandra, och man stöttar varandra.
          </note>
          <note>
            Fru talman! För d et andra står inte företag för sig själva.
            De tre personer som du nämnde har fått en utbildning. De har antagligen
            någonstans att bo, de får vård och så vidare. Det finns antagligen
            en väg som går ända fram till företaget, och man kanske har fått
            innovationsstöd för att kunna jobba vidare och utveckla sina produkter.
          </note>
          <note>
            Nej – Vänsterpartiet är inte emot företag. Tvärtom lägger vi
            fram förslag för att stötta till exempel småföretags sociala trygghet.
            J ag tror att du behöver fundera kring den bilden och kanske även
            läsa i vår budget för att se vad vi har att erbjuda speciellt
            småföretagen.
          </note>
          <note type="speaker">
            Anf. 220 JOAR FORSSELL (L) replik:
          </note>
          <note>
            Fru talman! Jag har läst både Vänsterpartiets budget och Karl
            Marx Kapitalet . Det gör mig inte mer trygg med att Vänsterpartiet
            gillar företag.
          </note>
          <note>
            Det finns en grundläggande problematik med Vänsterpartiets syn
            på företagande, och jag skrev faktiskt ned någonting som Vänsterpartiet
            sa här tidigare i debatten: Våra företag behöver organisera sig
            på ett nytt sätt. ”Våra företag.”
          </note>
          <note>
            Fru talman! Jag tror inte att det här handlar om bolag som Vänsterpartiets
            partiorganisation står som ägare till. Jag tror inte heller att
            ledamoten Lorena Delgado Varas refererar till sitt eget arbetarkollektivs
            företag.
          </note>
          <note>
            Jag tror, fru talman, att när hon säger att ”våra företag” måste
            organiseras på ett nytt sätt pratar hon om företagsamma privatpersoners
            företag som de har byggt upp. Hon pratar om personer som har skrivit
            kontrakt med varandra och frivilligt valt att göra någonting tillsammans
            för andra och kanske få en peng, en liten lön, en liten vinst
            för detta hårda slit.
          </note>
          <note>
            Hon pratar om att bestämma över hur andra människor frivilligt
            ska organisera sig. Men det är inte längre särskilt frivilligt
            hur man organiserar sig när Vänsterpartiet kommer och säger att
            ”våra företag” ska organisera sig på ett nytt sätt.
          </note>
          <note>
            Fru talman! Jag vänder mig emot den här bilden. Företag ägs av
            privatpersoner och drivs av företagsamma människor som vill göra
            någonting bättre och som vill bidra. Det är också när man lyckas
            skapa värde för andra som man kan göra en vinst. Det är inte farligt;
            det är det som får ekonomin att rulla och samhället att fungera.
          </note>
          <note type="speaker">
            Anf. 221 LORENA DELGADO VARAS (V) replik:
          </note>
          <note>
            Fru talman! Den hårda tonen fortsätter.
          </note>
          <note>
            För att förklara lite för ledamoten Joar Forssell: Ja, företagen
            behöver organisera sig på rätt sätt, för det vi såg när pandemin
            började och krisen kom var att väldigt många företag som tog ut
            väldigt mycket vinst under väldigt många år inte var förberedda
            ens på att möta ett par veckor av kris.
          </note>
          <note>
            Det var det vi såg i början, och tack vare att staten ändå stöttade
            de här företagen på olika sätt har de lyckats behålla en del av
            sin personal och hålla sin verksamhet levande.
          </note>
          <note>
            Det andra jag ville ta upp var det här med OECD som du nämnde.
            Det kom ut en rapport för bara en månad sedan som visar att Sverige
            har de sjunde konkurrenskraftigaste skatterna i en internationell
            jämförelse. Vi har låga fastighetsskatter och låga förmögenhetsskatter.
            Egentligen är det inte så dåligt att vara företagare i Sverige.
          </note>
          <note type="speaker">
            Anf. 222 JOAR FORSSELL (L) replik:
          </note>
          <note>
            Fru talman! I vanliga fall hade en liberal blivit glad när Vänsterpartiet
            säger att staten ska göra mindre. Det är bara det att den här
            krisen inte är en vanlig kris. Det här handlar inte om företag
            som har skötts dåligt och därför hamnat i trångmål. Det här handlar
            om att staten har sagt att du som är företagare, du som driver
            en krog eller har ett resebolag – du får inte bedriva din verksamhet.
            Ni som har varit kunder får inte köpa det den här företagaren
            erbjuder. När man i praktiken ger någon näringsförbud är det rimligt
            att man ger stöd.
          </note>
          <note>
            Men då, fru talman, får vi påminna om att varje krona som kommer
            att gå i form av företagsstöd till en företagsam person är en
            krona som från början har skapats i näringslivet och inte på Näringsdepartementet
            i Powerpoints eller hos Vänsterpartiets partikansli. Varenda krona
            i företagsstöd kommer från början från företagarna eftersom det
            är där ekonomin och bnp på riktigt skapas.
          </note>
          <note type="speaker">
            Anf. 223 TREDJE VICE TALMANNEN:
          </note>
          <note>
            Trots den sena timmen påminner jag i all ödmjukhet om att vår
            parlamentariska sed innebär att talaren formellt riktar sitt anförande
            direkt till talmannen och därigenom indirekt till kammarens ledamöter.
            Enkelt uttryckt, kan man tycka, innebär detta att ledamöterna
            i riksdagen talar om varandra och inte till varandra. Ledamöterna
            talar till talmannen och berättar för hen vad de tycker i olika
            frågor. En ledamot som i en debatt talar om en annan talare genom
            att bemöta argument bör använda talarens för- och efternamn. Det
            innebär att direkt tilltal mellan talarna, till exempel att säga
            du eller ni till varandra, inte ska förekomma.
          </note>
          <note>
            Det här var en liten kvällspåminnelse.
          </note>
          <note type="speaker">
            Anf. 224 AMANDA PALMSTIERNA (MP):
          </note>
          <note>
            Fru talman! Coronakrisen är återigen här med full kraft. Vi hörde
            här i en liknelse att den är som en flodvåg som sköljer över oss.
            Det är en passande liknelse. Det råder tyvärr återigen en stigande
            smittspridning, och det är ju sannolikt att det blir så den här
            tiden på året.
          </note>
          <note>
            Företagen har det tufft. De kämpar. Folk förlorar sina jobb,
            och deras livsverk går i spillror. För att möta detta har regeringen
            och samarbetspartierna jobbat för allt vad tygen håller för att
            få stöd på plats. Ingen kunde vara förberedd på den typen av kris.
            Vi har levererat ändringsbudget efter ändringsbudget. Visst har
            vissa saker blivit lite knas, och vissa saker har kommit för sent,
            men det har varit ett kontinuerligt arbete med att förbättra och
            försöka se det som har ramlat mellan stolarna, fånga in och förbättra.
            Det är bra att riksdagens partier hjälps åt att fånga in och ständigt
            driva på för Sveriges bästa.
          </note>
          <note>
            Stödet för korttidspermittering har kommit på plats. Det är det
            allra mest använda stödet. Som vi tidigare har hört var det ingenting
            som kom på plats under finanskrisen när industrin ville ha det.
            I december var det så många som en halv miljon anställda som omfattades
            av stödet till korttidspermittering.
          </note>
          <note>
            Frågan om de minsta företagen har varit uppe flera gånger. Jag
            vill påminna om att arbetsgivaravgifter och egenavgifter tillfälligt
            sänktes de fyra första månaderna. Den sänkningen träffade alla
            företag. Det har givits riktade stöd till kultursektorn, som ju
            har många enskilda näringsidkare. Visst hade stödet till de enskilda
            näringsidkarna kunnat komma tidigare, och det är viktigt att vi
            nu sänker omsättningsgränsen – tröskeln – så att fler kan ta del
            av stödet. Så kommer det också att bli en ändringsbudget framöver.
          </note>
          <note>
            Vad gäller Tillväxtverkets handläggningstider förs en kontinuerlig
            dialog mellan regeringskansli och myndighet; vidare ges information
            till utskottet. Vi skjuter nu till 15 miljoner i budgeten för
            att förbättra Tillväxtverkets arbete.
          </note>
          <note>
            När krisen inleddes var Tillväxtverket inte rustat för den typen
            av utbetalning av stora stöd. Verket har lånat in personal, försökt
            att få bort dubbelrapportering och automatiserat så mycket som
            möjligt. Det behövs förbättringar, men det görs också mycket förbättringsarbete.
          </note>
          <note>
            Sedan är det frågan om kontroll. Stöd ska betalas ut snabbt,
            men det behöver ske en kontroll inte minst för företagarna så
            att de inte i efterhand blir återbetalningsskyldiga. Det är inte
            heller en rolig sits att hamna i som företagare.
          </note>
          <note>
            Men vi står inte bara i en global pandemi, utan vi befinner oss
            också i en klimatkris. Den har av många kallats en existentiell
            kris. Den påverkar hur våra liv kommer att se ut på planeten nu
            och framöver. Vi befinner oss också i en artkris där den biologiska
            mångfalden minskar i en rasande takt i något som kallas det sjätte
            massutdöendet.
          </note>
          <note>
            FN gick för ungefär två veckor sedan ut med att vi är på väg
            mot en tregradersuppvärmning. Det kopplas tydligt ihop med ekonomin.
            World Economic Forum pekade ut klimat och biologisk mångfald som
            de två största riskerna för ekonomin framöver. Vi kan inte gå
            tillbaka ur krisen eftersom gårdagen ju var problemet, utan vi
            måste gå framåt med en grön omställning. Här har regeringen och
            samarbetspartierna tagit fram en klimathandlingsplan och en strategi
            för cirkulär ekonomi som pekar ut riktningen för detta.
          </note>
          <note>
            Miljöpartiet har under hösten blivit kallat för den gröna industrivännen.
            Om jag ska sammanfatta vår industripolitik handlar den om långsiktiga
            och tydliga spelregler, strukturerad samverkan och att dela på
            riskerna med näringslivet. För de långsiktiga spelreglerna finns
            klimatlagen på plats, Bränslebytet med mera. För den strukturerade
            samverkan finns samverkansprogram för näringslivet på klimatområdet.
            Vidare är det Fossilfritt Sverige med alla dessa klimatfärdplaner.
            När det gäller att dela på riskerna är det fråga om forskning,
            innovationsmedel och gröna krediter på sam ­ manlagt 50 miljarder.
            Det handlar alltså om förmånliga lån för industri som vill ställa
            om till fossilfritt.
          </note>
          <note>
            Vi har under hösten sett att Preem varit en debatterad fråga.
            De beslutade till sist att dra tillbaka den ansökan som kunde
            ha gjort dem till Sveriges största utsläppare av koldioxid. I
            stället satsar de på biodrivmedel. Det var en följd av en massiv
            folkstorm och en kombination av långsiktiga spelregler och att
            dela på riskerna.
          </note>
          <note>
            Både DN, Dagens industri och Flamman har uppmärksammat detta.
            Av Dagens industri framgår att ett regeringsskifte i realiteten
            är en affärsrisk om det gröna trycket på näringslivet försvinner
            eller försvagas.
          </note>
          <note>
            Jag vill också ta upp den cirkulära ekonomin. Även här finns
            satsningar i budgeten. Här handlar det helt enkelt om att vi inte
            kan fortsätta att gräva upp och ta material ur jordskorpan ohämmat.
            Vi konsumerar i dag som om det f a nns fyra planeter, och det
            är inte hållbart. Vi har en planet. Ytterst är det naturresurserna
            som sätter gränserna, inte ekonomin.
          </note>
          <note>
            I budgeten finns en satsning på metaller och mineral ur sekundära
            källor som ska rulla 2021 och 2022. Där har SGU sedan tidigare
            haft ett uppdrag, som nu ska fortsätta att utvecklas. I det tidigare
            uppdraget framgick att i slagghögar i Sverige finns hälften av
            EU:s behov av vanadin. För att möta upp den cirkulära ekonomin
            har Industriklivet utökats och breddats så att det också ska omfatta
            batteriproduktion.
          </note>
          <note>
            Men detta handlar inte bara om ett teknikskifte utan också om
            ett kompetensskifte. Vi har tidigare hört om det oerhört viktiga
            Kunskapslyftet. Jag vill också lyfta fram digitalisering. Digitalisera
            eller dö var ett begrepp som myntades i och med corona. Almi stöttar
            små företag för att lotsa dem i hur man kan ställa om digitalt.
            Det finns också samverkansprojekt och demonstrationsprojekt där
            staten satsar pengar för att vi ska utvecklas digitalt.
          </note>
          <note>
            Sedan finns samverkansprogrammet Kompetensförsörjning och livslångt
            lärande, som regeringen har sjösatt tidigare. Det har varit värdefullt
            också i coronatider. Där har vi ständigt stämt av med företag.
            Nu görs en ändring så att även korttidsarbete kan användas för
            att passa på att kompetensutveckla. Det ska inte bara vara fråga
            om att permitteras utan också om att ställa om och få ny kompetens
            som är till gagn för individ, företag och samhälle.
          </note>
          <note type="speaker">
            Anf. 225 LARS HJÄLMERED (M) replik:
          </note>
          <note>
            Fru talman! De senaste åren har det presenterats ett antal spänstiga
            och spännande projekt. Hybrit är ett exempel som ofta tas upp
            i den politiska debatten. Häromveckan var det LKAB:s stora tänkta
            satsning i Norrbotten. Och det finns en serie andra projekt.
          </note>
          <note>
            En hel del av detta handlar om framträdande industrisatsningar
            där man i någon mening kombinerar ekonomisk utveckling och tillväxt
            med grön omställning.
          </note>
          <note>
            Amanda Palmstierna tog i sitt anförande upp Fossilfritt Sveriges
            alla handlingsplaner, som jag tycker är väldigt stimulerande.
          </note>
          <note>
            En av dessa är en så kallad batteristrategi, där man lite förenklat
            tar fasta på batteriernas möjligheter i samhället för fordon och
            en massa annat. I den pratar man inte bara om energitillgång,
            som är en kritisk punkt, utan även om miljötillstånd. Jag har
            noterat att vice statsministern och språk ­ röret Isabella Lövin
            har omhuldat den här strategin. Men också här, fru talman, kan
            vi se att ett av problemen i Sverige är miljötillståndsprocesser.
          </note>
          <note>
            Det är alltså inte bara Moderaterna som lyfter detta. Det räcker
            att läsa Dagens industri eller ringa nästan vilket industriföretag
            som helst för att se att det ofta finns en enorm vilja. Man har
            pengar som man vill investera i nya projekt på temat hållbarhet.
            Men man ser att tillståndsprocesserna tar lång tid och kostar
            mycket pengar, och det finns en stor osäkerhet om utfallet i det
            hela. Viktiga industriprojekt och sådant som kan göra att Sverige
            kan nå sina klimat- och energimål kan alltså äventyras för att
            vi har sådana tillståndsprocesser.
          </note>
          <note>
            Så här långt har jag inte sett några konkreta initiativ, men
            jag vill ändå fråga Amanda Palmstierna vad hon och regeringspartierna
            har för initiativ de tänker komma med som kan kraftigt korta handläggningstiderna
            för industrier och andra företag.
          </note>
          <note type="speaker">
            Anf. 226 AMANDA PALMSTIERNA (MP) replik:
          </note>
          <note>
            Fru talman! Tack, Lars Hjälmered, för frågan! Jag skulle vilja
            säga att vi har flera olika initiativ på gång.
          </note>
          <note>
            Vi har en utredning om att korta tiden för miljöprövningar, som
            också är överenskommen i klimathandlingsplanen. Den finns, och
            arbetet pågår.
          </note>
          <note>
            Vad gäller sådant som redan har kommit på plats skjuter vi till
            pengar till länsstyrelsen. Det är för att man ska klara av miljöprövningarna
            snab ­ bare, för det är också en resursfråga.
          </note>
          <note>
            Det här behöver utredas, och förslagen behöver komma fram så
            att vi får detta på plats. Det är en oerhört viktig fråga.
          </note>
          <note>
            Jag skulle också vilja säga att en vanlig missuppfattning är
            att vi i Miljöpartiet skulle vara enbart negativa till att ändra
            miljötillstånden. Det stämmer inte, utan vi tycker att det är
            viktigt att man inte tar mer tid än vad som behövs. Däremot är
            det viktigt att miljöfrågorna inte tullas på och att rättssäkerheten
            finns där. Ibland kan det ju vara komplexa avvägningar, och då
            behöver de få göras så som de ska göras. Vi vill kapa den dödtid
            som finns, men vi vill inte tulla på miljöskyddet.
          </note>
          <note>
            Det finns som sagt utredningar på gång, och länsstyrelsen har
            fått tillskott av pengar för att klara detta på ett bättre vis.
          </note>
          <note type="speaker">
            Anf. 227 LARS HJÄLMERED (M) replik:
          </note>
          <note>
            Fru talman! Jag hoppas att vi kan återkomma till diskussion och
            även beslut.
          </note>
          <note>
            Jag tror att man behöver stärka rätten till ändringstillstånd,
            se till att vi inte har en dubbelreglering med utsläppsdirektiv
            för industrin och miljöprövning i Sverige och vidta flera andra
            konkreta åtgärder, för det kan ta både fem och tio års tid.
          </note>
          <note>
            Jag tycker, fru talman, att Amanda Palmstierna hade en viktig
            poäng i sitt anförande med cirkulariteten när det gäller gruv-
            och mineralfrågorna. Jag ser gärna att vi kan öka återvinning
            och återanvändning.
          </note>
          <note>
            Men lika sant är att vi har behov av mer gruvverksamhet i Sverige.
            Det som plockas upp behövs för att bygga i Sverige, för förnybar
            energi, för mobiltelefoner och mycket annat.
          </note>
          <note>
            Här tycker jag att det finns ett problem, fru talman, för regeringen
            har haft färdiga gruvansökningar för till exempel projekten Kallak
            och Laver liggande på sitt bord i åratal. Då kommer vi tillbaka
            till tillståndsfrågan. Vi kan gärna kapa handläggningstiden, men
            om det ligger i flera år på till exempel näringsministerns bord
            är det ett problem.
          </note>
          <note>
            När kommer beslut om sådana viktiga gruvprojekt?
          </note>
          <note type="speaker">
            Anf. 228 AMANDA PALMSTIERNA (MP) replik:
          </note>
          <note>
            Fru talman! Tack, Lars Hjälmered, för frågan!
          </note>
          <note>
            Jag kan inte säga när beslutet om detta kommer eftersom vi nu
            väntar på att Unesco ska uttala sig vad gäller Kallak. Det beror
            också på hur lång tid det tar för dem.
          </note>
          <note>
            Jag ska också säga som jag sa tidigare att vi är måna om att
            miljöprövningen görs på ett bra sätt och att man ser till ett
            långsiktigt hållbart samhälle.
          </note>
          <note>
            Sedan tänker inte jag stå och försvara att det har tagit lång
            tid i Kallakfrågan. Det har också vår ledamot i konstitutionsutskottet
            varit tydlig med. Det är ju liksom ett lidande både för dem bor
            på platsen och för företaget. Här behöver vi helt enkelt jobba
            bättre framöver.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 december.)
          </note>
          <note>
            § 13 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Skrivelser
          </note>
          <note>
            2020/21:59 Redovisning av användningen av hemliga tvångsmedel
            under 2019
          </note>
          <note>
            2020/21:63 Redovisning av åtgärder i enlighet med målsättningarna
            i det nationella brottsförebyggande programmet Tillsammans mot
            brott
          </note>
          <note>
            Kammaren biföll talmannens förslag att motionstiden för ovanstående
            skrivelser skulle förlängas till och med fre dagen den 15 januari
            2021 .
          </note>
          <note>
            § 14 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 14 december
          </note>
          <note>
            2020/21:234 Åtgärder i förhållande till Iran
          </note>
          <note>
            av Amineh Kakabaveh (-)
          </note>
          <note>
            till utrikesminister Ann Linde (S)
          </note>
          <note>
            2020/21:235 Punktskatten på plastartiklar
          </note>
          <note>
            av Tobias Andersson (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:236 Effekter av migrationen
          </note>
          <note>
            av Ludvig Aspling (SD)
          </note>
          <note>
            till statsrådet Åsa Lindhagen (MP)
          </note>
          <note>
            § 15 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 14 december
          </note>
          <note>
            2020/21:990 Förändringar i hatbrottslagstiftningen
          </note>
          <note>
            av Adam Marttinen (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:991 Den väpnade konflikten om Nagorno-Karabach
          </note>
          <note>
            av Robert Halef (KD)
          </note>
          <note>
            till utrikesminister Ann Linde (S)
          </note>
          <note>
            2020/21:992 Riktlinjer för vindkraftsutbyggnad
          </note>
          <note>
            av Lars Beckman (M)
          </note>
          <note>
            till statsrådet Per Bolund (MP)
          </note>
          <note>
            2020/21:993 Polisverksamheten i Norrland
          </note>
          <note>
            av Edward Riedl (M)
          </note>
          <note>
            till statsrådet Mikael Damberg (S)
          </note>
          <note>
            § 16 Kammaren åtskildes kl. 20. 55 .
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 7 ,
          </note>
          <note>
            av tjänstgörande ålderspresidenten Mikael Oscarsson därefter
            till ajourneringen kl. 12.54,
          </note>
          <note>
            av tredje vice talmannen därefter till och med § 11 anf. 133
            (delvis) ,
          </note>
          <note>
            av tjänstgörande ålderspresidenten Mikael Oscarsson därefter
            till ajourneringen kl. 15.57 och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ny riksdagsledamot
          </note>
          <note>
            § 3 Ärenden för hänvisning till utskott
          </note>
          <note>
            § 4 Ärenden för bordläggning
          </note>
          <note>
            § 5 Utbildning och universitetsforskning
          </note>
          <note>
            Utbildningsutskottets betänkande 2020/21:UbU1
          </note>
          <note>
            Anf. 1 KRISTINA AXÉN OLIN (M)
          </note>
          <note>
            Anf. 2 GUNILLA SVANTORP (S) replik
          </note>
          <note>
            Anf. 3 KRISTINA AXÉN OLIN (M) replik
          </note>
          <note>
            Anf. 4 GUNILLA SVANTORP (S) replik
          </note>
          <note>
            Anf. 5 KRISTINA AXÉN OLIN (M) replik
          </note>
          <note>
            Anf. 6 DANIEL RIAZAT (V) replik
          </note>
          <note>
            Anf. 7 KRISTINA AXÉN OLIN (M) replik
          </note>
          <note>
            Anf. 8 DANIEL RIAZAT (V) replik
          </note>
          <note>
            Anf. 9 KRISTINA AXÉN OLIN (M) replik
          </note>
          <note>
            Anf. 10 PATRICK RESLOW (SD)
          </note>
          <note>
            Anf. 11 DANIEL RIAZAT (V) replik
          </note>
          <note>
            Anf. 12 PATRICK RESLOW (SD) replik
          </note>
          <note>
            Anf. 13 DANIEL RIAZAT (V) replik
          </note>
          <note>
            Anf. 14 PATRICK RESLOW (SD) replik
          </note>
          <note>
            Anf. 15 TREDJE VICE TALMANNEN
          </note>
          <note>
            Anf. 16 GUNILLA SVANTORP (S) replik
          </note>
          <note>
            Anf. 17 PATRICK RESLOW (SD) replik
          </note>
          <note>
            Anf. 18 GUNILLA SVANTORP (S) replik
          </note>
          <note>
            Anf. 19 PATRICK RESLOW (SD) replik
          </note>
          <note>
            Anf. 20 ROGER HADDAD (L) replik
          </note>
          <note>
            Anf. 21 PATRICK RESLOW (SD) replik
          </note>
          <note>
            Anf. 22 ROGER HADDAD (L) replik
          </note>
          <note>
            Anf. 23 PATRICK RESLOW (SD) replik
          </note>
          <note>
            Anf. 24 DANIEL RIAZAT (V)
          </note>
          <note>
            Anf. 25 KRISTINA AXÉN OLIN (M) replik
          </note>
          <note>
            Anf. 26 DANIEL RIAZAT (V) replik
          </note>
          <note>
            Anf. 27 KRISTINA AXÉN OLIN (M) replik
          </note>
          <note>
            Anf. 28 DANIEL RIAZAT (V) replik
          </note>
          <note>
            Anf. 29 PATRICK RESLOW (SD) replik
          </note>
          <note>
            Anf. 30 DANIEL RIAZAT (V) replik
          </note>
          <note>
            Anf. 31 PATRICK RESLOW (SD) replik
          </note>
          <note>
            Anf. 32 DANIEL RIAZAT (V) replik
          </note>
          <note>
            Anf. 33 GUDRUN BRUNEGÅRD (KD)
          </note>
          <note>
            Anf. 34 DANIEL RIAZAT (V) replik
          </note>
          <note>
            Anf. 35 GUDRUN BRUNEGÅRD (KD) replik
          </note>
          <note>
            Anf. 36 DANIEL RIAZAT (V) replik
          </note>
          <note>
            Anf. 37 GUDRUN BRUNEGÅRD (KD) replik
          </note>
          <note>
            Anf. 38 GUNILLA SVANTORP (S)
          </note>
          <note>
            Anf. 39 KRISTINA AXÉN OLIN (M) replik
          </note>
          <note>
            Anf. 40 GUNILLA SVANTORP (S) replik
          </note>
          <note>
            Anf. 41 KRISTINA AXÉN OLIN (M) replik
          </note>
          <note>
            Anf. 42 GUNILLA SVANTORP (S) replik
          </note>
          <note>
            Anf. 43 PATRICK RESLOW (SD) replik
          </note>
          <note>
            Anf. 44 GUNILLA SVANTORP (S) replik
          </note>
          <note>
            Anf. 45 PATRICK RESLOW (SD) replik
          </note>
          <note>
            Anf. 46 GUNILLA SVANTORP (S) replik
          </note>
          <note>
            Anf. 47 FREDRIK CHRISTENSSON (C)
          </note>
          <note>
            (forts. § 8)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 6 Beslut om ärenden som slutdebatterats den 10 december
          </note>
          <note>
            NU2 Utgiftsområde 19 Regional utveckling
          </note>
          <note>
            TU1 Utgiftsområde 22 Kommunikationer
          </note>
          <note>
            MJU2 Utgiftsområde 23 Areella näringar, landsbygd och livsmedel
          </note>
          <note>
            § 7 Beslut om ärenden som slutdebatterats den 14 december
          </note>
          <note>
            UFöU4 Säkerhetspolitisk inriktning – Totalförsvaret 2021 − 2025
          </note>
          <note>
            FöU4 Totalförsvaret 2021 − 2025
          </note>
          <note>
            AU1 Utgiftsområde 13 Jämställdhet och nyanlända invandrares etablering
          </note>
          <note>
            AU6 Subsidiaritetsprövning av kommissionens förslag till direktiv
            om tillräckliga minimilöner i Europeiska unionen
          </note>
          <note>
            SfU2 Utgiftsområde 11 Ekonomisk trygghet vid ålderdom
          </note>
          <note>
            SfU3 Utgiftsområde 12 Ekonomisk trygghet för familjer och barn
          </note>
          <note>
            § 8 (forts. från § 5) Utbildning och universitetsforskning (forts.
            UbU1)
          </note>
          <note>
            Anf. 48 ROGER HADDAD (L)
          </note>
          <note>
            Anf. 49 MARIE-LOUISE HÄNEL SANDSTRÖM (M)
          </note>
          <note>
            Anf. 50 ROBERT STENKVIST (SD)
          </note>
          <note>
            Anf. 51 FREDRIK CHRISTENSSON (C) replik
          </note>
          <note>
            Anf. 52 ROBERT STENKVIST (SD) replik
          </note>
          <note>
            Anf. 53 FREDRIK CHRISTENSSON (C) replik
          </note>
          <note>
            Anf. 54 ROBERT STENKVIST (SD) replik
          </note>
          <note>
            Anf. 55 GUNILLA SVANTORP (S) replik
          </note>
          <note>
            Anf. 56 ROBERT STENKVIST (SD) replik
          </note>
          <note>
            Anf. 57 GUNILLA SVANTORP (S) replik
          </note>
          <note>
            Anf. 58 ROBERT STENKVIST (SD) replik
          </note>
          <note>
            Anf. 59 ILONA SZATMARI WALDAU (V)
          </note>
          <note>
            Anf. 60 PIA STEENSLAND (KD)
          </note>
          <note>
            Anf. 61 MARIA NILSSON (L)
          </note>
          <note>
            Anf. 62 MATS BERGLUND (MP)
          </note>
          <note>
            Anf. 63 ROBERT STENKVIST (SD) replik
          </note>
          <note>
            Anf. 64 MATS BERGLUND (MP) replik
          </note>
          <note>
            Anf. 65 ROBERT STENKVIST (SD) replik
          </note>
          <note>
            Anf. 66 MATS BERGLUND (MP) replik
          </note>
          <note>
            Anf. 67 Statsrådet MATILDA ERNKRANS (S)
          </note>
          <note>
            Anf. 68 PIA STEENSLAND (KD) replik
          </note>
          <note>
            Anf. 69 Statsrådet MATILDA ERNKRANS (S) replik
          </note>
          <note>
            Anf. 70 PIA STEENSLAND (KD) replik
          </note>
          <note>
            Anf. 71 Statsrådet MATILDA ERNKRANS (S) replik
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 9 Återrapportering från Europeiska rådets möte den 10–11 december
          </note>
          <note>
            Anf. 72 Statsminister STEFAN LÖFVEN (S)
          </note>
          <note>
            Anf. 73 JESSIKA ROSWALL (M)
          </note>
          <note>
            Anf. 74 Statsminister STEFAN LÖFVEN (S)
          </note>
          <note>
            Anf. 75 JESSIKA ROSWALL (M)
          </note>
          <note>
            Anf. 76 Statsminister STEFAN LÖFVEN (S)
          </note>
          <note>
            Anf. 77 MARTIN KINNUNEN (SD)
          </note>
          <note>
            Anf. 78 Statsminister STEFAN LÖFVEN (S)
          </note>
          <note>
            Anf. 79 ALIREZA AKHONDI (C)
          </note>
          <note>
            Anf. 80 Statsminister STEFAN LÖFVEN (S)
          </note>
          <note>
            Anf. 81 ALIREZA AKHONDI (C)
          </note>
          <note>
            Anf. 82 Statsminister STEFAN LÖFVEN (S)
          </note>
          <note>
            Anf. 83 ILONA SZATMARI WALDAU (V)
          </note>
          <note>
            Anf. 84 Statsminister STEFAN LÖFVEN (S)
          </note>
          <note>
            Anf. 85 ILONA SZATMARI WALDAU (V)
          </note>
          <note>
            Anf. 86 Statsminister STEFAN LÖFVEN (S)
          </note>
          <note>
            Anf. 87 DÉSIRÉE PETHRUS (KD)
          </note>
          <note>
            Anf. 88 Statsminister STEFAN LÖFVEN (S)
          </note>
          <note>
            Anf. 89 DÉSIRÉE PETHRUS (KD)
          </note>
          <note>
            Anf. 90 Statsminister STEFAN LÖFVEN (S)
          </note>
          <note>
            Anf. 91 MALIN DANIELSSON (L)
          </note>
          <note>
            Anf. 92 Statsminister STEFAN LÖFVEN (S)
          </note>
          <note>
            Anf. 93 MALIN DANIELSSON (L)
          </note>
          <note>
            Anf. 94 Statsminister STEFAN LÖFVEN (S)
          </note>
          <note>
            Anf. 95 PIA NILSSON (S)
          </note>
          <note>
            Anf. 96 Statsminister STEFAN LÖFVEN (S)
          </note>
          <note>
            Anf. 97 AMANDA PALMSTIERNA (MP)
          </note>
          <note>
            Anf. 98 Statsminister STEFAN LÖFVEN (S)
          </note>
          <note>
            Anf. 99 AMANDA PALMSTIERNA (MP)
          </note>
          <note>
            Anf. 100 Statsminister STEFAN LÖFVEN (S)
          </note>
          <note>
            § 10 (forts. från § 8) Utbildning och universitetsforskning (forts.
            UbU1)
          </note>
          <note>
            Anf. 101 ROBERT STENKVIST (SD) replik
          </note>
          <note>
            Anf. 102 TREDJE VICE TALMANNEN
          </note>
          <note>
            Anf. 103 Statsrådet MATILDA ERNKRANS (S) replik
          </note>
          <note>
            Anf. 104 ROBERT STENKVIST (SD) replik
          </note>
          <note>
            Anf. 105 Statsrådet MATILDA ERNKRANS (S) replik
          </note>
          <note>
            Anf. 106 MARIE-LOUISE HÄNEL SANDSTRÖM (M) replik
          </note>
          <note>
            Anf. 107 Statsrådet MATILDA ERNKRANS (S) replik
          </note>
          <note>
            Anf. 108 MARIE-LOUISE HÄNEL SANDSTRÖM (M) replik
          </note>
          <note>
            Anf. 109 Statsrådet MATILDA ERNKRANS (S) replik
          </note>
          <note>
            Anf. 110 ILONA SZATMARI WALDAU (V) replik
          </note>
          <note>
            Anf. 111 Statsrådet MATILDA ERNKRANS (S) replik
          </note>
          <note>
            Anf. 112 ILONA SZATMARI WALDAU (V) replik
          </note>
          <note>
            Anf. 113 Statsrådet MATILDA ERNKRANS (S) replik
          </note>
          <note>
            (Beslut skulle fattas den 16 december.)
          </note>
          <note>
            § 11 Allmän miljö- och naturvård
          </note>
          <note>
            Miljö- och jordbruksutskottets betänkande 2020/21:MJU1
          </note>
          <note>
            Anf. 114 JESSICA ROSENCRANTZ (M)
          </note>
          <note>
            Anf. 115 HANNA WESTERÉN (S) replik
          </note>
          <note>
            Anf. 116 JESSICA ROSENCRANTZ (M) replik
          </note>
          <note>
            Anf. 117 HANNA WESTERÉN (S) replik
          </note>
          <note>
            Anf. 118 JESSICA ROSENCRANTZ (M) replik
          </note>
          <note>
            Anf. 119 MARTIN KINNUNEN (SD)
          </note>
          <note>
            Anf. 120 MARIA GARDFJELL (MP) replik
          </note>
          <note>
            Anf. 121 MARTIN KINNUNEN (SD) replik
          </note>
          <note>
            Anf. 122 MARIA GARDFJELL (MP) replik
          </note>
          <note>
            Anf. 123 MARTIN KINNUNEN (SD) replik
          </note>
          <note>
            Anf. 124 HANNA WESTERÉN (S) replik
          </note>
          <note>
            Anf. 125 MARTIN KINNUNEN (SD) replik
          </note>
          <note>
            Anf. 126 HANNA WESTERÉN (S) replik
          </note>
          <note>
            Anf. 127 MARTIN KINNUNEN (SD) replik
          </note>
          <note>
            Anf. 128 ELIN SEGERLIND (V)
          </note>
          <note>
            Anf. 129 MAGNUS EK (C) replik
          </note>
          <note>
            Anf. 130 ELIN SEGERLIND (V) replik
          </note>
          <note>
            Anf. 131 MAGNUS EK (C) replik
          </note>
          <note>
            Anf. 132 ELIN SEGERLIND (V) replik
          </note>
          <note>
            Anf. 133 KJELL-ARNE OTTOSSON (KD)
          </note>
          <note>
            Anf. 134 MARIA GARDFJELL (MP) replik
          </note>
          <note>
            Anf. 135 KJELL-ARNE OTTOSSON (KD) replik
          </note>
          <note>
            Anf. 136 MARIA GARDFJELL (MP) replik
          </note>
          <note>
            Anf. 137 KJELL-ARNE OTTOSSON (KD) replik
          </note>
          <note>
            Anf. 138 HANNA WESTERÉN (S) replik
          </note>
          <note>
            Anf. 139 KJELL-ARNE OTTOSSON (KD) replik
          </note>
          <note>
            Anf. 140 HANNA WESTERÉN (S) replik
          </note>
          <note>
            Anf. 141 KJELL-ARNE OTTOSSON (KD) replik
          </note>
          <note>
            Anf. 142 HANNA WESTERÉN (S)
          </note>
          <note>
            Anf. 143 JESSICA ROSENCRANTZ (M) replik
          </note>
          <note>
            Anf. 144 HANNA WESTERÉN (S) replik
          </note>
          <note>
            Anf. 145 JESSICA ROSENCRANTZ (M) replik
          </note>
          <note>
            Anf. 146 HANNA WESTERÉN (S) replik
          </note>
          <note>
            Anf. 147 KJELL-ARNE OTTOSSON (KD) replik
          </note>
          <note>
            Anf. 148 HANNA WESTERÉN (S) replik
          </note>
          <note>
            Anf. 149 KJELL-ARNE OTTOSSON (KD) replik
          </note>
          <note>
            Anf. 150 HANNA WESTERÉN (S) replik
          </note>
          <note>
            Anf. 151 MARTIN KINNUNEN (SD) replik
          </note>
          <note>
            Anf. 152 HANNA WESTERÉN (S) replik
          </note>
          <note>
            Anf. 153 MARTIN KINNUNEN (SD) replik
          </note>
          <note>
            Anf. 154 HANNA WESTERÉN (S) replik
          </note>
          <note>
            Anf. 155 MAGNUS EK (C)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 11 (forts.) Allmän miljö- och naturvård (forts. MJU1)
          </note>
          <note>
            Anf. 156 MARIA GARDFJELL (MP) replik
          </note>
          <note>
            Anf. 157 MAGNUS EK (C) replik
          </note>
          <note>
            Anf. 158 MARIA GARDFJELL (MP) replik
          </note>
          <note>
            Anf. 159 MAGNUS EK (C) replik
          </note>
          <note>
            Anf. 160 MALIN DANIELSSON (L)
          </note>
          <note>
            Anf. 161 MARIA GARDFJELL (MP)
          </note>
          <note>
            Anf. 162 TREDJE VICE TALMANNEN
          </note>
          <note>
            Anf. 163 MAGNUS EK (C) replik
          </note>
          <note>
            Anf. 164 MARIA GARDFJELL (MP) replik
          </note>
          <note>
            Anf. 165 MAGNUS EK (C) replik
          </note>
          <note>
            Anf. 166 MARIA GARDFJELL (MP) replik
          </note>
          <note>
            Anf. 167 KJELL-ARNE OTTOSSON (KD) replik
          </note>
          <note>
            Anf. 168 MARIA GARDFJELL (MP) replik
          </note>
          <note>
            Anf. 169 KJELL-ARNE OTTOSSON (KD) replik
          </note>
          <note>
            Anf. 170 MARIA GARDFJELL (MP) replik
          </note>
          <note>
            (Beslut skulle fattas den 16 december.)
          </note>
          <note>
            § 12 Näringsliv
          </note>
          <note>
            Näringsutskottets betänkande 2020/21:NU1
          </note>
          <note>
            Anf. 171 LARS HJÄLMERED (M)
          </note>
          <note>
            Anf. 172 ANNA-CAREN SÄTHERBERG (S) replik
          </note>
          <note>
            Anf. 173 LARS HJÄLMERED (M) replik
          </note>
          <note>
            Anf. 174 ANNA-CAREN SÄTHERBERG (S) replik
          </note>
          <note>
            Anf. 175 LARS HJÄLMERED (M) replik
          </note>
          <note>
            Anf. 176 TOBIAS ANDERSSON (SD)
          </note>
          <note>
            Anf. 177 ANNA-CAREN SÄTHERBERG (S) replik
          </note>
          <note>
            Anf. 178 TOBIAS ANDERSSON (SD) replik
          </note>
          <note>
            Anf. 179 ANNA-CAREN SÄTHERBERG (S) replik
          </note>
          <note>
            Anf. 180 TOBIAS ANDERSSON (SD) replik
          </note>
          <note>
            Anf. 181 LORENA DELGADO VARAS (V)
          </note>
          <note>
            Anf. 182 CAMILLA BRODIN (KD)
          </note>
          <note>
            Anf. 183 ANNA-CAREN SÄTHERBERG (S) replik
          </note>
          <note>
            Anf. 184 CAMILLA BRODIN (KD) replik
          </note>
          <note>
            Anf. 185 ANNA-CAREN SÄTHERBERG (S) replik
          </note>
          <note>
            Anf. 186 CAMILLA BRODIN (KD) replik
          </note>
          <note>
            Anf. 187 LORENA DELGADO VARAS (V) replik
          </note>
          <note>
            Anf. 188 CAMILLA BRODIN (KD) replik
          </note>
          <note>
            Anf. 189 LORENA DELGADO VARAS (V) replik
          </note>
          <note>
            Anf. 190 CAMILLA BRODIN (KD) replik
          </note>
          <note>
            Anf. 191 ANNA-CAREN SÄTHERBERG (S)
          </note>
          <note>
            Anf. 192 LARS HJÄLMERED (M) replik
          </note>
          <note>
            Anf. 193 ANNA-CAREN SÄTHERBERG (S) replik
          </note>
          <note>
            Anf. 194 LARS HJÄLMERED (M) replik
          </note>
          <note>
            Anf. 195 ANNA-CAREN SÄTHERBERG (S) replik
          </note>
          <note>
            Anf. 196 CAMILLA BRODIN (KD) replik
          </note>
          <note>
            Anf. 197 ANNA-CAREN SÄTHERBERG (S) replik
          </note>
          <note>
            Anf. 198 CAMILLA BRODIN (KD) replik
          </note>
          <note>
            Anf. 199 ANNA-CAREN SÄTHERBERG (S) replik
          </note>
          <note>
            Anf. 200 TOBIAS ANDERSSON (SD) replik
          </note>
          <note>
            Anf. 201 ANNA-CAREN SÄTHERBERG (S) replik
          </note>
          <note>
            Anf. 202 TOBIAS ANDERSSON (SD) replik
          </note>
          <note>
            Anf. 203 ANNA-CAREN SÄTHERBERG (S) replik
          </note>
          <note>
            Anf. 204 TREDJE VICE TALMANNEN
          </note>
          <note>
            Anf. 205 LORENA DELGADO VARAS (V) replik
          </note>
          <note>
            Anf. 206 ANNA-CAREN SÄTHERBERG (S) replik
          </note>
          <note>
            Anf. 207 LORENA DELGADO VARAS (V) replik
          </note>
          <note>
            Anf. 208 ANNA-CAREN SÄTHERBERG (S) replik
          </note>
          <note>
            Anf. 209 HELENA LINDAHL (C)
          </note>
          <note>
            Anf. 210 LARS HJÄLMERED (M) replik
          </note>
          <note>
            Anf. 211 HELENA LINDAHL (C) replik
          </note>
          <note>
            Anf. 212 LARS HJÄLMERED (M) replik
          </note>
          <note>
            Anf. 213 HELENA LINDAHL (C) replik
          </note>
          <note>
            Anf. 214 JOAR FORSSELL (L)
          </note>
          <note>
            Anf. 215 LARS HJÄLMERED (M) replik
          </note>
          <note>
            Anf. 216 JOAR FORSSELL (L) replik
          </note>
          <note>
            Anf. 217 LARS HJÄLMERED (M) replik
          </note>
          <note>
            Anf. 218 JOAR FORSSELL (L) replik
          </note>
          <note>
            Anf. 219 LORENA DELGADO VARAS (V) replik
          </note>
          <note>
            Anf. 220 JOAR FORSSELL (L) replik
          </note>
          <note>
            Anf. 221 LORENA DELGADO VARAS (V) replik
          </note>
          <note>
            Anf. 222 JOAR FORSSELL (L) replik
          </note>
          <note>
            Anf. 223 TREDJE VICE TALMANNEN
          </note>
          <note>
            Anf. 224 AMANDA PALMSTIERNA (MP)
          </note>
          <note>
            Anf. 225 LARS HJÄLMERED (M) replik
          </note>
          <note>
            Anf. 226 AMANDA PALMSTIERNA (MP) replik
          </note>
          <note>
            Anf. 227 LARS HJÄLMERED (M) replik
          </note>
          <note>
            Anf. 228 AMANDA PALMSTIERNA (MP) replik
          </note>
          <note>
            (Beslut skulle fattas den 16 december.)
          </note>
          <note>
            § 13 Bordläggning och beslut om förlängd motionstid
          </note>
          <note>
            § 14 Anmälan om interpellationer
          </note>
          <note>
            § 15 Anmälan om frågor för skriftliga svar
          </note>
          <note>
            § 16 Kammaren åtskildes kl. 20.55.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
