<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--78</head>
          <docDate when="2021-02-09">2021-02-09</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 19 januari justerades.
          </note>
          <note>
            § 2 Anmälan om förändringar i regeringens sammansättning
          </note>
          <note>
            Från statsminister Stefan Löfven (S) hade följande skrivelse
            r kommit in:
          </note>
          <note>
            Till riksdagens talman
          </note>
          <note>
            Entledigande av statsråd
          </note>
          <note>
            Statsministern entledigar statsrådet Isabella Lövin från uppdraget
            att vara statsråd och chef för Miljödepartementet .
          </note>
          <note>
            Stockholm den 5 februari 2021
          </note>
          <note>
            Stefan Löfven
          </note>
          <note>
            Till riksdagens talman
          </note>
          <note>
            Förordnande av statsråd
          </note>
          <note>
            Statsministern förordnar Märta Stenevi att fr.o.m. denna dag
            vara statsråd.
          </note>
          <note>
            Stockholm den 5 februari 2021
          </note>
          <note>
            Stefan Löfven
          </note>
          <note>
            Till riksdagens talman
          </note>
          <note>
            Förordnande av statsråd
          </note>
          <note>
            Statsministern förordnar Per Olsson Fridh att fr.o.m. denna dag
            vara statsråd.
          </note>
          <note>
            Stockholm den 5 februari 2021
          </note>
          <note>
            Stefan Löfven
          </note>
          <note>
            Skrivelserna lades till handlingarna.
          </note>
          <note>
            § 3 Anmälan om ny ledamot i Europaparlamentet
          </note>
          <note>
            Följande berättelse hade kommit in från Valprövningsnämnden:
          </note>
          <note>
            Berättelse om granskning av bevis för ny ledamot i Europaparlamentet
          </note>
          <note>
            Till Valprövningsnämnden har från Valmyndigheten inkommit bevis
            om att Emma Wiesner (C) har utsetts till ny ledamot i Europaparlamentet
            fr.o.m. den 4 februari 2021 sedan Fredrick Federley (C) avsagt
            sig uppdraget.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Stockholm den 9 februari 2021
          </note>
          <note>
            Svante O. Johansson
          </note>
          <note>
            ersättare för ordföranden
          </note>
          <note>
            /Agota Földes
          </note>
          <note>
            sekreterare
          </note>
          <note>
            § 4 Ansökan om ledighet
          </note>
          <note>
            Andre vice talmannen meddelade att Janine Alm Ericson (MP) ansökt
            om ledighet under tiden den 9 februari 2021–26 september 2022.
          </note>
          <note>
            Kammaren biföll denna ansökan.
          </note>
          <note>
            § 5 Anmälan om ersättare
          </note>
          <note>
            Andre vice talmannen anmälde att Nicklas Attefjord (MP) skulle
            tjänstgöra som ersättare för Janine Alm Ericson (MP) under tiden
            för hennes ledighet den 9 februari 2021–26 september 2022 .
          </note>
          <note>
            § 6 Meddelande om statsministerns frågestund
          </note>
          <note>
            Andre vice talmannen meddelade att vid frågestunden torsdagen
            den 11 februari kl. 14.00 skulle frågor besvaras av statsminister
            Stefan Löfven (S).
          </note>
          <note>
            § 7 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 401
          </note>
          <note>
            Till riksdagen
          </note>
          <note>
            Interpellation 2020/21:401 Det svenska arbetsmiljöarbetet
          </note>
          <note>
            av Ciczie Weidby (V)
          </note>
          <note>
            Interpellationen kommer att besvaras fredagen den 19 mars 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 5 februari 2021
          </note>
          <note>
            Arbetsmarknadsdepartementet
          </note>
          <note>
            Eva Nordmark (S)
          </note>
          <note>
            Enligt uppdrag
          </note>
          <note>
            Charlotte Kugelberg
          </note>
          <note>
            Expeditionschef
          </note>
          <note>
            Interpellation 2020/21:402
          </note>
          <note>
            Till riksdagen
          </note>
          <note>
            Interpellation 2020/21:402 Brottslighet kopplad till personlig
            assistans
          </note>
          <note>
            av Hans Eklind (KD)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 2 mars 2021.
          </note>
          <note>
            Stockholm den 5 februari 2021
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            Interpellation 2020/21:403
          </note>
          <note>
            Till riksdagen
          </note>
          <note>
            Interpellation 2020/21:403 Organiserad brottslighet hos Arbetsförmedlingen
          </note>
          <note>
            av Magnus Persson (SD)
          </note>
          <note>
            Interpellationen kommer att besvaras fredagen den 19 mars 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 5 februari 2021
          </note>
          <note>
            Arbetsmarknadsdepartementet
          </note>
          <note>
            Eva Nordmark (S)
          </note>
          <note>
            Enligt uppdrag
          </note>
          <note>
            Charlotte Kugelberg
          </note>
          <note>
            Expeditionschef
          </note>
          <note>
            Interpellation 2020/21:405
          </note>
          <note>
            Till riksdagen
          </note>
          <note>
            Interpellation 2020/21:405 Arbetslösheten i Sverige
          </note>
          <note>
            av Lars Beckman (M)
          </note>
          <note>
            Interpellationen kommer att besvaras fredagen den 19 mars 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 5 februari 2021
          </note>
          <note>
            Arbetsmarknadsdepartementet
          </note>
          <note>
            Eva Nordmark (S)
          </note>
          <note>
            Enligt uppdrag
          </note>
          <note>
            Charlotte Kugelberg
          </note>
          <note>
            Expeditionschef
          </note>
          <note>
            Interpellation 2020/21:409
          </note>
          <note>
            Till riksdagen
          </note>
          <note>
            Interpellation 2020/21:409 Licensiering av advokater
          </note>
          <note>
            av Mikael Strandman (SD)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 5 mars 2021.
          </note>
          <note>
            Stockholm den 5 februari 2021
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            § 8 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialutskottets betänkande
          </note>
          <note>
            2020/21:SoU19 Frågor om placerade barn och unga
          </note>
          <note>
            Konstitutionsutskottets betänkanden
          </note>
          <note>
            2020/21:KU15 Allmänna helgdagar m.m.
          </note>
          <note>
            2020/21:KU18 Trossamfund och begravningsfrågor
          </note>
          <note>
            Finansutskottets betänkanden
          </note>
          <note>
            2020/21:FiU16 Avgifter vid återköp och flytt av fond- och depåförsäkringar
          </note>
          <note>
            2020/21:FiU19 Nya bestämmelser om hållbarhetsrelaterade upplysningar
            för vissa aktörer på finansmarknadsområdet
          </note>
          <note>
            Näringsutskottets betänkande
          </note>
          <note>
            2020/21:NU9 Undersökningstillstånd
          </note>
          <note>
            Socialutskottets betänkanden
          </note>
          <note>
            2020/21:SoU8 Apoteks- och läkemedelsfrågor
          </note>
          <note>
            2020/21:SoU15 Folkhälsofrågor
          </note>
          <note>
            § 9 Svar på interpellation 2020/21:373 om kompensation till restaurangbranschen
          </note>
          <note>
            Anf. 1 Näringsminister IBRAHIM BAYLAN (S):
          </note>
          <note>
            Fru talman! Cecilie Tenfjord Toftby har frågat mig vad jag avser
            att göra för att kompensera restaurangbranschen för de negativa
            konsekvenser som användandet av annan lagstiftning samt rekommendationer
            medför om regeringen inte avser att använda pandemilagstiftningen
            för att exempelvis stänga ned vissa restauranger och betala ut
            ersättning.
          </note>
          <note>
            Fru talman! För stora delar av samhället har coronavirusets spridning
            inneburit omfattande svårigheter och utmaningar , och vi befinner
            oss fortfarande i ett mycket allvarligt läge. Många branscher
            och företagare har drabbats hårt ekonomiskt till följd av viruset,
            inte minst restaurangbranschen.
          </note>
          <note>
            Regeringen har därför presenterat en rad stödåtgärder som tar
            sikte på olika problem för att tillsammans skapa så bra förutsättningar
            som möjligt för landets företag och löntagare att överbrygga de
            negativa ekonomiska konsekvenserna av den pågående pandemin. Dessa
            inkluderar bland annat omställningsstöd, omsättningsstöd för enskilda
            näringsidkare, korttidspermittering, likviditetsstöd i form av
            anstånd med skatteinbetalningar, kreditgarantier såsom Fö retagsakuten
            , lättnader i a-kassan för företagare samt tillfälligt sänkta
            arbetsgivaravgifter och egenavgifter.
          </note>
          <note>
            Fru talman! I samband med att smittspridningen tilltagit har
            regeringen meddelat att flera av stödåtgärderna förlängs för att
            stötta svenska jobb och företag genom den svåra kris en . Regeringen
            har också nyligen föreslagit medel för ett nytt nedstängningsstöd
            och en ny period med statligt stöd under vilken vissa lokalhyresgäster
            får rabatt på hyran.
          </note>
          <note>
            Samtidigt är det så att lagstiftningsprocessen tar tid, även
            om det går mycket snabbare nu än det annars gör, och i många fall
            krävs det dessutom godkännande av EU -kommissionen för att få
            stöden på plats.
          </note>
          <note>
            För att företag ska klara den akuta likviditeten har vi därför
            både förlängt och utökat likviditetsstödet via skattekontot. Det
            innebär , fru talman, att företagen kan skjuta upp skatt för ytterligare
            tre redovisningsperioder och få anstånd retroaktivt, vilket innebär
            att företag kan få tre månaders inbetald skatt återbetald redan
            nu i februari.
          </note>
          <note>
            Jag och regeringen följer noggrant utvecklingen i dessa svåra
            tider och analyserar löpande behovet av både justeringar och erforderliga
            åtgärder för det svenska näringslivet.
          </note>
          <note>
            Anf. 2 CECILIE TENFJORD TOFTBY (M):
          </note>
          <note>
            Fru talman! Jag tackar näringsminister Ibrahim Baylan för svaret.
          </note>
          <note>
            Den som lyssnade på en tidigare debatt med ungefär samma frågor
            kan konstatera att dagens svar innehåller lika många ord men saknar
            några av de svar som oroliga restaurangägare och anställda ber
            om att få.
          </note>
          <note>
            Pandemin har slagit hårt mot Sverige med över 12 000 döda. Människors
            hälsa och skyddet av våra invånare måste alltid komma i första
            hand. Det finns ingen politisk oenighet om detta. Fram till den
            10 januari i år har regeringen försökt att stoppa spridningen
            av viruset med hjälp av befintlig lagstiftning, något som visat
            sig vara otillräckligt. Från och med den 10 januari finns en pandemilagstiftning
            på plats, vilket tillsammans med den påbörjade vaccineringen gör
            att människor tycker att vi går mot ljusare tider.
          </note>
          <note>
            Inte bara människors hälsa utan också Sveriges ekonomi lider.
            Företag kämpar. Arbetstillfällen försvinner. Människor förlorar
            sina jobb. Unga kommer inte in på arbetsmarknaden. Arbetslösheten
            ökar dramatiskt.
          </note>
          <note>
            En bransch som är extra hårt drabbad är restaurangbranschen.
            För att minska antalet besökare har regeringen bland annat använt
            sig av alkohollagstiftningen. Man har bett människor att inte
            gå på restaurang, och det har gett resultat. I min hemstad Borås
            har besöken minskat med 70 procent, så också intäkterna. Företag
            går på knäna. De pressar ned kostnader, det vill säga säger upp
            anställda. Nu finns det inte mycket mer att spara på.
          </note>
          <note>
            Fru talman! Regeringens stödpaket, som vi hörde näringsminister
            Baylan prata sig varm för, har inte nått ut. Nu är desperationen
            stor. Många ser bara en konkurs framför sig. Hoppet för många
            krögare stod till att regeringen skulle använda sig av pandemilagstiftningen
            för att stänga restaurangerna tillfälligt. En nedstängning skulle
            enligt pandemilagen ge företagen rätt till ersättning från staten
            och rädda företag och jobb. Men detta verkar inte vara aktuellt.
          </note>
          <note>
            I dag hör vi näringsminister Baylan beskriva allt regeringen
            vill göra, men tyvärr märks inte regeringens intentioner i verkligheten.
            Sveriges och Borås krögare har inte mottagit stöd från staten
            sedan augusti förra året.
          </note>
          <note>
            Inte heller har näringsministerns kollega socialminister Lena
            Hallengren några planer på att använda de verktyg som regeringen
            bad riksdagen om. I svaret på en skriftlig fråga svarar Hallengren:
            ” Bland alla smittskyddsåtgärder som kan bli aktuella enligt gällande
            lagar är tillfällig nedstängning mycket ingripande och bör endast
            omfatta miljöer och tillfällen som utgör hög risk för smittspridning
            och om inga andra åtgärder bedöms tillräckliga. Om en sådan åtgärd
            övervägs ska den ställas i relation till de negativa konsekvenser
            det kan innebära för verksamheter som berörs av en sådan stängning.
            ”
          </note>
          <note>
            De negativa konsekvenser som statsrådet Hallengren vill undvika
            har tyvärr redan uppnåtts genom att man genom rekommendationer
            och användandet av alkohollagstiftningen i princip inför ett näringsförbud
            för en hel bransch. Ser inte näringsministern att konsekvenserna
            av regeringens agerande är tusentals förlorade jobb när en bransch
            blir så hårt drabbad av ett näringsförbud som restaurangbranschen
            i princip har blivit?
          </note>
          <note>
            Fru talman! Näringsministerns svar innehöll en mängd ord, men
            vilken konkret betydelse har de för restaurangbranschens anställda
            som oroar sig för sina jobb och den enskilda företagaren som ser
            sitt livsverk raseras? Vilka förbättringar i närtid – för det
            här är på riktigt – kan näringsministern utlova de människor som
            i dag ligger sömnlösa inför synen av att deras framtid försvinner?
          </note>
          <note>
            Anf. 3 DAVID JOSEFSSON (M):
          </note>
          <note>
            Fru talman! Jag tackar Cecilie Tenfjord Toftby för en högst aktuell
            interpellation om restaurangbranschens villkor.
          </note>
          <note>
            Sedan pandemin bröt ut i början av förra året har vi nog alla
            här inne kontinuerligt varit i kontakt med desperata företagare
            som sett sina intäkter falla på grund av omständigheter som man
            inte har haft makt över eller möjlighet att påverka. En av de
            branscher som har drabbats hårdast är restaurangbranschen.
          </note>
          <note>
            Så sent som i fredags morse satt jag med ett antal krögare i
            Göteborg som beskrev hur deras verksamheter nu balanserade på
            en knivsegg, hur krögare sålt sitt fritidshus för att ha råd att
            betala företagets skulder, hur pandemin gjort att en restaurang
            med en Michelinstjärna nu stängt ned för att aldrig öppna igen
            och hur ett känt nöjesetablissemang på Avenyn gått från 100 personer
            på avlöningslistan till nu endast 4. Det, fru talman, är inte
            för att man har varit oskicklig på att driva företag. Det är inte
            för att man har misslyckats med att göra restauranggästerna nöjda.
            Det är inte för att man har tagit onödiga risker. Tvärtom är detta
            restauranger som i februari förra året var livskraftiga och uppskattade.
          </note>
          <note>
            Fru talman! Kontinuerligt under hösten har det införts begränsningar
            i hur stora sällskap som får serveras och mellan vilka tider.
            Först skulle man stänga 22.00, nu 20.00. Med kort varsel och stötvis
            har dessa begränsningar förlängts. I torsdags berättade regeringen
            att 20-gränsen skulle förlängas i en vecka, förmodligen hela februari,
            och därefter eventuellt flyttas till 22.
          </note>
          <note>
            Samtidigt som restaurangerna har anpassat sig efter dessa bestämmelser
            och annars hotats av vite har de inte fått någon särskild kompensation
            för att deras verksamhet och deras arbete kringskurits och de
            i vissa fall närmast getts yrkesförbud. Som lök på laxen, fru
            talman, har de också drabbats av regeringens senfärdighet med
            att betala ut de stöd som man har beslutat om. Vissa restaurangägare
            som jag har pratat med har väntat på permitteringsstöd sedan juli
            förra året.
          </note>
          <note>
            Man får i det närmaste intrycket att statsrådet och regeringen
            tror att det i köket på varje restaurang finns en stor skattkista
            eller en kappsäck full med pengar redo att ösa ur medan statens
            ersättning dröjer. Varför är regeringen annars inte beredd att
            ge dessa företag någon ersättning i enlighet med pandemilagen?
          </note>
          <note>
            Fru talman! Tilliten till samhället börjar rinna ut bland dessa
            krögare – inte bara för att de inte får någon särskild ersättning
            trots att deras näringsfrihet har beskurits, utan också för att
            den ersättning de har blivit utlovade blir fördröjd eller inte
            kommer. Vad avser statsrådet att göra åt detta?
          </note>
          <note>
            Om problemet är rädsla för fusk, stärk kontrollerna och skärp
            straffen för dem som fuskar! Men, fru talman, låt inte de krögare
            som följer alla lagar och regler lida!
          </note>
          <note>
            Anf. 4 Näringsminister IBRAHIM BAYLAN (S):
          </note>
          <note>
            Fru talman! Vad handlar detta i grund och botten om? Det är egentligen
            inte åtgärder utan det faktum att vi är i den svåraste kris vi
            har varit med om i modern tid, både för folkhälsan och för våra
            företag och löntagare. Tyvärr manifesteras det väldigt väl i den
            fråga som Cecilie Tenfjord Toft ­ by ställer.
          </note>
          <note>
            När hon skrev interpellationen – den är daterad den 28 januari
            – började hon så här: ”Pandemin har slagit hårt mot Sverige och
            världen.” Det är korrekt. ”I Sverige har över 11 000 människor
            avlidit till följd av pandemin.” Så står det i interpellationen.
            Den är alltså skriven för ungefär två veckor sedan. Redan nu vet
            vi att de där 11 000 inte stämmer. Det är över 12 000, precis
            som Cecilie Tenfjord Toftby sa i sitt anförande. Det är detta
            det i grund och botten handlar om och som vi gemensamt har att
            bekämpa.
          </note>
          <note>
            Fru talman! Även om det låter annorlunda från talarstolen just
            nu har vi varit helt överens med Moderaterna om att Sverige inte
            ska gå in i den typ av lockdowns som många andra länder har gjort.
            Man ska naturligtvis utvärdera dessa åtgärder i efterhand, men
            vi ser att många länder är inne på sin tredje lockdown sedan mars
            förra året, med enorma konsekvenser för jobb och företagande men
            naturligtvis också för människor.
          </note>
          <note>
            Här står man alltså och frågar varför vi inte använder nedstängningslagstiftningen
            när man i grund och botten inte själv föreslagit något sådant
            utan varit överens med oss om att ha en strategi där vi gör vårt
            bästa för att stävja smittan, se till att sjukvården har de resurser
            den behöver, se till att rädda människoliv och samtidigt också
            mildra effekterna för jobb och företagande.
          </note>
          <note>
            Jag tror att vi alla är medvetna om att situationen är väldigt
            svår. Nu diskuterar vi restaurangerna och hotellen. Ja, där är
            situationen oerhört tuff, särskilt som vi nu är inne på vår tionde
            månad i pandemin. Visserligen har det gått lite upp och ned. Det
            var väldigt mörkt under våren. Sedan hade vi i slutet av sommaren
            och början av hösten en viss uppgång för företag och sysselsättning.
            Men sedan, fru talman, har vi alltsedan smittan började sprida
            sig kraftfullt igen sett en ganska kraftig nedgång.
          </note>
          <note>
            Jag får nu frågor om konkreta åtgärder. Det är precis mot denna
            bakgrund, fru talman, som regeringen har föreslagit och riksdagen
            i vissa frågor redan hunnit besluta om flera åtgärder , nämligen
          </note>
          <note>
             att korttidsstödet inte bara ska förlängas utan också förstärkas
            upp till 80 procent
          </note>
          <note>
             att omställningsstödet inte bara ska förlängas utan också förstärkas
            upp till 90 procent
          </note>
          <note>
             att hyresstödet återinförs med en högre nivå på 50 procent
          </note>
          <note>
             att anstånden ska förlängas och förstärkas för att kunna klara
            likviditeten
          </note>
          <note>
             att möjligheten att få hjälp via Företagsakuten förlängts och
            förstärkts.
          </note>
          <note>
            Fru talman! Vi har pratat om restaurang- och hotellbranschen,
            och det är klart att det är en bransch som har drabbats väldigt
            hårt. Men vi har också kulturlivet, vi har mässor, vi har researrangörer
            av olika slag, vi har nöjes ­ parker och andra som ända sedan
            i mars inte har kunnat bedriva någon verksamhet. Hade vi inte
            haft dessa stöd, som vi nu dessutom föreslår yt ­ terligare förstärkningar
            av, är det klart att situationen, som redan är oerhört tuff, hade
            varit mycket svårare än vad den är.
          </note>
          <note>
            Fru talman! Jag kan konstatera att vi har alldeles för många
            som är arbetslösa. Likväl ser vi när vi tittar på konkursstatistiken
            från förra året att allt detta ändå har haft någon effekt eftersom
            antalet konkurser gick ned 2020 jämfört med 2019.
          </note>
          <note>
            Anf. 5 CECILIE TENFJORD TOFTBY (M):
          </note>
          <note>
            Fru talman! Vi delar självklart alla näringsministerns oro för
            pandemin och de fortsatta konsekvenserna. Jag håller också med
            näringsministern: Att använda pandemilagstiftningen för att stänga
            ned är en tuff åtgärd.
          </note>
          <note>
            Det är bra att näringsministern genom sin beskrivning av läget
            visar en viss krisinsikt. Men, fru talman, tyvärr tror jag inte
            att människorna där ute känner igen sig i näringsministerns optimism
            när det gäller regeringens stödpaket.
          </note>
          <note>
            En krögare i Borås beskriver stöden så här långt som mediokra,
            svåra att få ta del av och med en byråkrati som inte fungerar
            för små och medelstora företag.
          </note>
          <note>
            Besöksnäringens egen organisation Visita har gång på gång försökt
            få regeringen att förstå allvaret i situationen. Siffrorna de
            redovisar är skrämmande: Var tredje anställd inom besöksnäringen
            har förlorat jobbet. 50 000 restauranganställda har inte längre
            ett jobb att gå till. Det som gör situationen ännu allvarligare
            är att många av dessa är unga – unga människor som nu ser att
            den fot de hoppades få in på arbetsmarknaden, eller kanske till
            och med hade fått in innan pandemin slog till, rycks bort.
          </note>
          <note>
            Restaurangbranschen och besöksnäringen i stort är branscher som
            tra ­ ditionellt har erbjudit människor som stått långt från arbetsmarknaden
            en möjlighet att skapa sig en framtid. Den aspekten borde ha varit
            mycket tydligare i näringsministerns svar.
          </note>
          <note>
            Fru talman! Om inte regeringen på allvar börjar jobba för att
            pengarna ska komma ut och för att stöden ska träffa de företag
            som har drabbats hårdast av pandemin har vi bara sett början på
            konkursvågen, en konkurs ­ våg som kan bli väl så allvarlig för
            Sveriges ekonomi och våra arbetstillfällen som pandemins vågor
            så här långt har varit för de över 12 000 döda i Sverige.
          </note>
          <note>
            Därför, fru talman, frågar jag näringsministern återigen: Hur
            avser näringsministern att agera för att stöden ska nå ut till
            dem som behöver dem – och, fru talman, inte minst innan fler jobb
            förloras och fler företag går i konkurs? Detta, fru talman, är
            på riktigt!
          </note>
          <note>
            Anf. 6 DAVID JOSEFSSON (M):
          </note>
          <note>
            Fru talman! Tack, statsrådet, för svaret!
          </note>
          <note>
            Jag vill dra en liknelse. Tä nk er en mörk natt på en öde gata
            i en svensk stad. Brandlarmet går på en restaurang, och räddningstjänsten
            rycker ut. När brandbilen kommer fram ser man öppna lågor. Det
            brinner inne på restaurangen. Om räddningstjänsten är snabb kommer
            elden inte att sprida sig och skadorna därmed bli begränsade.
          </note>
          <note>
            Men hur ska man veta att det inte handlar om ett försäkringsbedrägeri?
            Långt ifrån alltid men ibland händer det att sådana här bränder
            är anlagda för att någon vill få ut pengar på försäkringen. De
            få fall då det händer är det brottsligt och ska beivras. Med det
            synsätt som regeringen har ska räddningstjänsten nu först tillkalla
            brandutredare. Man ska reda ut brandens orsak och säkerställa
            att den inte är anlagd. Först när det är klart kan klartecken
            ges för räddningstjänsten att gå in och släcka.
          </note>
          <note>
            Problemet är att branden inte längre är begränsad när det är
            klart . Restaurangen är övertänd, elden har spridit sig och boende
            på gatan har fått evakueras. Det är precis det som händer nu i
            pandemin. Regeringens oro för att göra felaktiga utbetalningar
            gör att allting fastnar i byråkratin. Det kan förekomma felaktiga
            utbetalningar, och därför vill man inte skynda med hjälpen, men
            i en krissituation är det faktiskt detsamma som att inte släppa
            in brandkåren innan brandorsaken är utredd.
          </note>
          <note>
            Alla försök till bedrägeri och till att lura till sig krisstöd
            ska grundligt utredas, beivras och bestraffas. Det har vi moderater
            också föreslagit. Men i likhet med branden på restaurangen kan
            utredningen ske i efterhand. Oron för att hjälpen kan landa fel
            får inte medföra att oskyldiga krögare ser sina livsverk försvinna
            i krisens lågor.
          </note>
          <note>
            Anf. 7 Näringsminister IBRAHIM BAYLAN (S):
          </note>
          <note>
            Fru talman! Jag har full förståelse för att företagare är frustrerade.
            Jag känner samma frustration. Jag träffar dem, och de redogör
            för att de helst hade sett att vi inte infört dessa restriktioner.
            Jag hade önskat detsamma. De önskar att vi kunde ha en mer normal
            situation. Det önskar jag också. Likväl tror jag att vi alla förstår
            att om vi inte vidtar kraftfulla åtgärder när vi har en kraftig
            smittspridning, som vi ju hade i november, är risken ganska stor
            att det blir ännu värre. Då skulle vi bli tvungna att i likhet
            med många andra länder införa drakoniska åtgärder som utegångsförbud,
            som vi ser i en del europeiska länder, och total stängning, som
            vi ser i andra länder . V i har ändå varit överens i den här kammaren
            om att vi ska försöka undvika det av många olika skäl, inte bara
            ekonomiska utan också av folkhälsoskäl av olika slag.
          </note>
          <note>
            Fru talman! Ja, vi har föreslagit, och har nu i en del fall beslut
            från riksdagen som vi går vidare med, förstärkning av de här stöden
            som har visat sig vara effektiva. Och ja, de har också träffat
            hotell- och restaurangföretagen, om än inte tillräckligt ännu
            därför att vi fortfarande är mitt i en väldigt svår kris. När
            vi tittar på korttidsstöd, omställningsstöd och hyresstöd med
            mera ser vi att de här branscherna ligger ganska högt när det
            gäller mottagande av stöd.
          </note>
          <note>
            Jag är den första att skriva under på att vi ska göra det här
            så snabbt som möjligt. Vi har nu på de tio månader som har gått
            sedan den här krisen utbröt genomfört 13 ändringsbudgetar. Det
            har vi gjort med en hastighet som ingen regering tidigare har
            haft. Är det tillräckligt? Nej. Den här krisen fortsätter och
            förvärras dessutom, så man behöver hela tiden intensifiera sitt
            arbete.
          </note>
          <note>
            Jag tycker att det är ganska motsägelsefullt att lyssna på Moderaterna.
            Man säger å ena sidan: Stärk kontrollerna! Å andra sidan säger
            man: Se till att det här kommer ut så snabbt som möjligt!
          </note>
          <note>
            När det gäller till exempel korttidsstödet, som är det största
            stödet i pengar räknat hittills, var genomsnittstiden under hela
            2020 för svar på en ansökan om permitteringsstöd åtta dagar. Vad
            är det då som tar tid? För vissa företagare tar det längre tid,
            så är det. Jo, det som tar tid är när man ska genomföra dessa
            kontroller för att se till att pengarna går till de företag som
            faktiskt ska ha dem: de som behöver dem, de som är hederliga,
            de som är sunda. I många stycken går det alldeles utmärkt, men
            för en del – jag skulle säga en minoritet – tar det tid.
          </note>
          <note>
            Det kan vara olika skäl till detta, fru talman. Enligt Tillväxtverket
            kan det handla om att uppgifterna inte stämmer när de kontrolleras
            hos Skatteverket, att det har kommit två ansökningar från samma
            företag eller att man helt enkelt inte får svar. Då tar det längre
            tid.
          </note>
          <note>
            Det är mot den bakgrunden, fru talman, som vi har intensifierat
            arbetet med att anställa fler handläggare på Tillväxtverket. F
            rån noll i mars är de nu över 400, och nu skjuter vi till ytterligare
            resurser så att de ska kunna göra detta snabbare. Det är alltså
            mot den här bakgrunden som man auto ­ matiserar så att de som
            har sina papper i ordning snabbt kan få ett besked och därför
            också snabbt få utbetalt.
          </note>
          <note>
            Fru talman! Jag förstår verkligen frustrationen, men vi jobbar
            intensivt för att stötta våra företag, rädda svenska företag och
            rädda svenska jobb. Men vi vill göra det på ett rättssäkert sätt
            så att vi inte samtidigt öppnar för organiserad brottslighet,
            för det gör man om man inte har några kontroller.
          </note>
          <note>
            Vi vill för den delen också se till, fru talman, att det är de
            företag som verkligen har rätt till det och som behöver det som
            får dessa resurser. Även om det är avsevärda resurser är inte
            ens statens skattkista med skattebetalarnas pengar helt obegränsad.
          </note>
          <note>
            Anf. 8 CECILIE TENFJORD TOFTBY (M):
          </note>
          <note>
            Fru talman! Krögare, som andra invånare i Sverige, förstår att
            även de behöver vidta åtgärder. Men frågan är: Har de inte även
            rätt att förvänta sig ett stöd från staten när de under många
            år har betalat skatt till staten? Var är deras säkerhetsnät?
          </note>
          <note>
            Politik är att röra sig framåt och lösa samhällsutmaningar, men
            just den här debatten känns som att den rör sig i cirklar.
          </note>
          <note>
            Under debatten om ändringsbudgeten svarade Åsa Westlund, Socialdemokraternas
            ordförande i finansutskottet, så här om kravet på att skynda på
            de byråkratiska processerna – och vi känner igen näringsministerns
            sätt att svara här, fru talman : Det öppnar slussarna för kriminella.
          </note>
          <note>
            Självklart ska inte skattebetalarnas pengar gå till kriminella.
            Men i stället för att offra de seriösa näringsidkarna, som min
            kollega David Josefsson beskrev så bra här tidigare, kan man göra
            som vår ekonomisk-politiska talesperson Elisabeth Svantesson föreslår
            och gå fram med snabba stöd och samtidigt skärpa straffen för
            dem som utnyttjar systemet.
          </note>
          <note>
            Fru talman! Svensk byråkrati får inte vara med på att sänka svenska
            företag. Vi måste fortsätta rädda jobb, och vi måste se till att
            företag som kan och vill anställa inte utrotas under pandemin.
            Regeringens saktfärdighet är i dag en fara för både jobb och företag.
          </note>
          <note>
            Vi gör vårt yttersta, sa näringsminister Baylan i en intervju.
            Jag tror att det var i Agenda . Under näringsminister Baylans
            tid som energiminister hörde vi ofta frasen: Detta är på riktigt.
          </note>
          <note>
            Raseringen av restaurangbranschen och förlusten av arbetstillfällen
            är på riktigt. Detta verkar regeringen inte riktigt ha förstått.
            Regeringens yttersta har så här långt inte räckt till. Detta är
            tyvärr inte bra nog. Så här kan vi inte styra Sverige. Sverige
            behöver en ny regering.
          </note>
          <note>
            Anf. 9 Näringsminister IBRAHIM BAYLAN (S):
          </note>
          <note>
            Fru talman! Jag tror att Cecilie Tenfjord Toftby slog huvudet
            på spiken när det gäller vad det här egentligen handlar om, nämligen
            att ta partipolitiska poäng. Det hör till när man är i opposition,
            men jag tror inte att detta är tiden för det. Jag tror att det
            är bättre att försöka göra sitt yttersta tillsammans för att hantera
            den här situationen.
          </note>
          <note>
            Vi är inte det enda landet i världen som har drabbats av detta,
            vare sig när det gäller antalet döda eller den grasserande smitta
            som vi har sett, utan tvärtom. Det är en global pandemi som pågår,
            och vi liksom må nga andra länder försöker med ödmjukhet att göra
            vårt yttersta för att rädda människoliv, minska lidandet för människor
            genom att hindra smittan så mycket som det går och samtidigt mildra
            effekterna för jobb och företagande.
          </note>
          <note>
            Det är över 100 000 fler arbetslösa i dag jämfört med i mars
            förra året. Det är alldeles för många. Vi gör vårt yttersta –
            jag menar verkligen det – både vi och de myndigheter som jobbar
            med det här. När man tittar på faktiska förslag från Moderaterna
            ser man att också Moderaterna har varit ganska seriösa när det
            gäller detta. Nu låter det som att vi är väldigt oense, men det
            är vi i grund och botten inte.
          </note>
          <note>
            Fru talman! Man får inte blunda för att det när vi gör den här
            typen av väldigt stora insatser alltid också riskerar att dra
            till sig oseriösa människor och organiserad brottslighet. Då måste
            man kunna följa upp det, och det är precis det vi också gör.
          </note>
          <note>
            Fru talman! Det har gått elva månader sedan pandemin bröt ut
            på allvar. Det är klart att det är en på många sätt ganska prövande
            tid. Men vi gör vårt yttersta. Det finns också tecken på att många
            av åtgärderna faktiskt fungerar. Ett av dem är just att antalet
            konkurser inte ökade under 2020. De minskade jämfört med 2019.
          </note>
          <note>
            Räcker det? Absolut inte! Vi måste fortsätta jobba och hjälpas
            åt under en väldigt svår tid. Jag skulle välkomna mer samarbete.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:384 om dröjsmål gällande
            krisstöd till företag
          </note>
          <note>
            Anf. 10 Näringsminister IBRAHIM BAYLAN (S):
          </note>
          <note>
            Fru talman! Mats Green har frågat mig vad jag avser att göra
            för att krisstöden skyndsamt ska betalas ut så att företagen slipper
            säga upp personal .
          </note>
          <note>
            För stora delar av samhället har coronavirusets spridning inneburit
            omfattande svårigheter och utmaningar . Och v i befinner oss fortfarande
            i ett mycket allvarligt läge. Många branscher och företagare har
            drabbats ekonomiskt till följd av detta virus.
          </note>
          <note>
            Regeringen har därför presenterat en rad stödåtgärder som tar
            sikte på olika problem för att tillsammans skapa så bra förutsättningar
            som möjligt för landets företag att överbrygga de negativa ekonomiska
            konsekvenser som vi har sett av den pågående pandemin. Åtgärderna
            inkluderar bland annat omställningsstöd, omsättningsstöd för enskilda
            näringsidkare, korttidspermittering, likviditetsstöd i form av
            anstånd med skatteinbetalningar, kreditgarantier såsom F öretagsakute
            n , lättnader i a-kassan för företagare samt tillfälligt sänkta
            arbetsgivaravgifter och egenavgifter.
          </note>
          <note>
            I samband med att smittspridningen har tilltagit har regeringen
            meddelat att flera av stödåtgärderna förlängs för att stötta svenska
            jobb och företag genom krisen. Regeringen har också nyligen föreslagit
            ett nytt nedstängningsstöd och en ny period med statligt stöd
            under vilken lokalhyresgäster får rabatt på hyran.
          </note>
          <note>
            Fru talman! Samtidigt är det på det sättet att lagstiftningsprocessen
            tar tid, även om vi kan konstatera att det går mycket snabbare
            nu än det annars gör. I många fall krävs det dessutom ett godkännande
            av EU -kommissio ­ nen för att kunna få stöden på plats.
          </note>
          <note>
            För att företag ska klara den akuta likviditet sbristen har vi
            därför både förlängt och utökat likviditetsstödet via skattekontot.
            Det innebär att företagen kan skjuta upp skatt för ytterligare
            tre redovisningsperioder och få anstånd retroaktivt . F öretag
            kan alltså få tre månaders inbetald skatt återbetald redan nu
            i februari.
          </note>
          <note>
            Fru talman! Det är självklart viktigt att de stöd som finns också
            handläggs så snabbt och effektivt som möjligt. Samtidigt har det
            visat sig att det finns risker för brottslighet kopplat till flera
            av stöden . D et måste vi självklart vidta åtgärder mot. Därför
            har regeringen aviserat att en lång rad myndigheter kommer att
            få ytterligare tillskott för att hantera stöden .
          </note>
          <note>
            För att möta det stora söktrycket har Tillväxtverket till exempel
            gjort personalförstärkningar för handläggning av korttidsstöd.
            Myndigheten har också löpande dialog med näringslivsorganisationer
            för att informera och för att förtydliga vägledningar.
          </note>
          <note>
            Jag och r egeringen kommer att fortsätta följa detta noggrant
            och vidta de åtgärder som behövs för att mildra effekterna på
            jobb och företagande i en mycket svår tid.
          </note>
          <note>
            Anf. 11 MATS GREEN (M):
          </note>
          <note>
            Fru talman! Jag har ställt interpellationen till näringsministern
            om oacceptabla och faktiskt ohållbara dröjsmål vad gäller krisstöd
            till företag mot bakgrund av den desperata situationen för i synnerhet
            småföretag och alla de jobb som finns där. Jag representerar själv
            en av de småföretagstätaste regionerna i landet, Jönköpings län.
          </note>
          <note>
            Fru talman! Den ökade smittspridningen och de skärpta restriktionerna
            före jul har inneburit att redan hårt trängda företag har hamnat
            i ett mycket svårt läge. Dessutom kan ytterligare långtgående
            restriktioner vara att vänta i och med den pandemilag som träder
            i kraft den 15 februari. Och ansvariga myndigheter börjar redan
            nu tala om risken för en tredje våg .
          </note>
          <note>
            I våras hade företag ekonomiska reserver, som i dag många gånger
            helt saknas. Man har nu akut brist på likviditet. Jag tror att
            vi måste vara med ­ vetna om att de som just nu drabbas hårdast
            ofta är småföretagen. Småföre ­ tag, exempelvis ett enskilt hotell
            eller ett litet tjänsteföretag, har inte samma muskler som ett
            industriföretag. De är i lågmarginalbranschen och går ofta in
            med personligt kapital för att rädda sina företag.
          </note>
          <note>
            En del företag börjar till och med friställa personal eftersom
            de inte längre klarar att vänta på utbetalt krisstöd. Då blir
            den höga arbetslösheten ännu högre. Om handläggningstiderna fortsätter
            att vara alltför långa riskeras också åtskilliga jobb, som hade
            kunnat räddas. Åtskilliga företag vittnar om att de har väntat
            i mer än ett halvår på klartecken från Tillväxtverket om fortsatt
            korttidspermitteringsstöd.
          </note>
          <note>
            Regeringens förslag om förlängning av korttidsstödet är, ärligt
            talat, under all kritik. Till att börja med träder det i kraft
            först den 15 februari, nästan två månader efter att det offentliggjordes
            av regeringen. Det dröjer också längre än så innan arbetsgivare
            kan börja ansöka om ytterligare stöd.
          </note>
          <note>
            Fru talman! Dessutom ska Tillväxtverket bygga om sina it-system
            och räknar därför med att öppna för ansökningar först fem till
            åtta veckor efter att lagen är på plats. Risken är att företagen
            i bästa fall får sina första utbetalningar runt midsommar. Det
            är oacceptabelt men framför allt ohållbart för småföretagen och
            jobben.
          </note>
          <note>
            Jag måste kanske upprepa min huvudfråga, eftersom den inte besvara
            ­ des av ministern. Jag noterar också att det svar som ministern
            gav mig var i princip exakt detsamma som min kollega Cecilie Tenfjord
            Toftby fick i debatten före. Det tjänar väl som någon sorts standardsvar.
            Jag tror dock inte att det räcker i tider som dessa. Därför behöver
            jag nog upprepa min fråga . Regeringen, inte riksdagen, styr myndigheter.
            Därför vill jag åter ­ igen veta om regeringen kommer att agera
            för att eliminera dröjsmålen vad gäller krisstöd.
          </note>
          <note>
            Anf. 12 CECILIE TENFJORD TOFTBY (M):
          </note>
          <note>
            Fru talman! Som min kollega Mats Green sa var svaret på hans
            interpellation nästan exakt samma svar som jag fick på min interpellation.
            Därför tar jag chansen att ställa om en fråga som jag inte tycker
            att jag fick svar på.
          </note>
          <note>
            Jag ska också läsa upp ett meddelande som jag fick från en restaurangägare
            i Borås precis innan debatten startade. När han fick veta att
            vi skulle ha den här interpellationsdebatten skrev han: Tack för
            infon! Vår tidigare välfyllda kassa börjar också ta slut. Vi är
            verkligen beroende av svar på när de utlovade ersättningarna kan
            betalas ut.
          </note>
          <note>
            Fru talman! Näringsministern sa i ett tidigare inlägg att konkurserna
            inte ökade under 2020. Det är väl bra. Men de signaler, samtal
            och mejl, från branschen som vi eller i alla fall jag nu får berättar
            om en verklighet där pengarna är slut, där det inte finns fler
            anställda att säga upp och där hyran ändå måste betalas in. Företagarna
            lever i ovisshet om när de kan få det utlovade stödet.
          </note>
          <note>
            Beskrivningen av stöd och viljan att göra rätt räcker inte i
            verkligheten. Det är nu kris i branschen. Tyvärr tror jag inte
            att konkursstatistiken för 2021 kommer att bli lika positiv som
            konkursstatistiken för 2020, om inte regeringens utlovade stöd
            snart når fram till dem som verkligen behöver det och som verkligen
            förtjänar det.
          </note>
          <note>
            Fru talman! Jag ställer därför om min fråga till näringsministern:
            Hur avser näringsministern att agera för att stöden ska nå ut
            till dem som behöver det och inte minst i tid, innan fler jobb
            går förlorade och fler företag går i konkurs? Jag hoppas för alla
            dem som lyssnar därute att svaret kan bli något mer konkret än
            de svar jag fick i min förra interpellationsdebatt.
          </note>
          <note>
            Anf. 13 Näringsminister IBRAHIM BAYLAN (S):
          </note>
          <note>
            Fru talman! Ända sedan pandemin bröt ut har regeringens totala
            fokus i princip legat på de tre saker som jag talade om tidigare.
            Det handlar om att rädda människoliv, att minska smittspridningen
            och stävja den och att se till att mildra effekterna för jobb
            och företagande i vårt land. Så har det varit, och så kommer det
            att fortsätta att vara tills pandemin är besegrad.
          </note>
          <note>
            När detta sker vet ingen av oss. Vi hoppas allihop att vaccineringen
            av vår befolkning ska kunna få den effekten att vi ska återkomma
            till det nya normala. Vi vet inte när detta sker. Därför kommer
            vi att fortsätta att jobba med att lägga fram lagförslag till
            riksdagen. Vi har lagt fram ett antal under vintern som riksdagen
            antingen redan behandlat eller behandlar.
          </note>
          <note>
            Det handlar om utökningen av dessa stöd och också om kontrollen
            av dessa stöd. Jag vet inte riktigt vad Moderaterna föreslår här
            från talarstolen. Men jag läser vad Moderaternas partiledning
            säger: ”Kriminella ska inte kunna roffa åt sig av de här coronastöden.
            Det ska gå till de företag som verkligen behöver det, säger Moderaternas
            ekonomisk-politiska talesperson Elisabeth Svantesson. ” Hon fortsätter:
            ” Regeringens egen utredare har ju lyft det här problemet, särskilt
            vad gäller korttidspermitteringarna, att det finns kriminella
            som utnyttjar den här krisen, och då måste vi sätta stopp för
            det. ” Det är precis det vi gör. Vi har föreslagit ett antal kontroller
            som innebär att vi måste följa upp så att skattemedlen hamnar
            rätt.
          </note>
          <note>
            Fru talman! Det absolut enklaste hade varit att ha stöd som man
            bara skickar ut och sedan försöker att kontrollera i efterhand.
            Men risken med detta är att just i fråga om dem som är oseriösa
            finns det inga som helst möjligheter att få tillbaka detta.
          </note>
          <note>
            Fru talman! Vad är det då vi gör, eftersom jag har fått frågan?
            Vi ser till att Skatteverket och att framför allt Tillväxtverket,
            som hanterar kort ­ tidspermitteringarna, kan anställa ännu fler
            handläggare. Det har gått från noll i mars förra året till över
            400 som jobbar bara med korttidspermitteringarna. Vi har gett
            dem resurser, som riksdagen i förra veckan har sagt ja till, så
            att de kan anställa ytterligare handläggare. Vi ser till att jobba
            med dem när det gäller regelverken så att de inte i onödan blir
            byråkratiska men så att vi trots allt ändå har kontroller.
          </note>
          <note>
            Det låter här från talarstolen som att det inte har utbetalats
            någonting när det till exempel gäller korttidspermitteringarna.
            Sanningen att säga har över 30 miljarder – jag tror att det är
            32 miljarder – av skattebetalarnas pengar gått till korttidspermitteringar.
            Det har skett just för att stötta företagare och löntagare som
            har det väldigt tufft i pandemin. Det har de i vissa fall haft
            ända sedan i mars förra året.
          </note>
          <note>
            Vi kommer att fortsätta att göra detta. Vi jobbar dessutom intensivt
            med veckovisa möten med de här myndigheterna så att vi kan hitta
            lösningar som gör att det går ännu snabbare men att det ändå sker
            på ett rättssäkert sätt.
          </note>
          <note>
            Fru talman! Jag hör väldigt mycket kritik mot regeringen. Det
            är väl normalt i en demokrati att oppositionen granskar regeringen.
            Men jag har ännu inte hört ett enda konkret förslag från Moderaterna.
            Det jag har att förhålla mig till är vad den moderata partiledningen
            har sagt om att man måste stärka kontrollerna och dessutom beivra
            fusk. Detta håller jag helt och hållet med om.
          </note>
          <note>
            Anf. 14 MATS GREEN (M):
          </note>
          <note>
            Fru talman! Vi moderater har både i december och i januari, för
            att inte tala hela om förra året, tagit återkommande utskottsinitiativ
            för att säkerställa att krisstöden når fram till fler livskraftiga
            företag.
          </note>
          <note>
            Restriktionerna har skärpts och läget förvärrats ytterligare
            sedan dess. Mot den bakgrunden behöver mer göras för att rädda
            svenska jobb och företag. Vi talar inte bara om korttidspermitteringsstöd.
            Vi talar också om omställnings- och omsättningsstöd till företag.
          </note>
          <note>
            Vi har olika ingångar vad gäller utformningen av ersättningsnivåerna
            i dessa. Låt oss lämna den diskussionen därhän och fokusera på
            att de stöd som finns kommer till dem som de är avsedda för så
            snabbt möjligt, fru talman.
          </note>
          <note>
            Ministern lyfter här fram frågan om risker för fusk och brottslighet.
            Sådant ska givetvis alltid stävjas oavsett vad det handlar om.
            Men vi vill där lägga betoningen på mer omfattande efterkontroller
            i stället för som nu en massa administration vid ansökningsförfarandet.
          </note>
          <note>
            Vi har här kunnat konstatera att det är viktigt att pengarna
            kommer ut till företag för att undvika konkurser och uppsägningar.
            Byråkrati får inte förhindra att vi räddar jobb och företag. Vi
            har också lagt fram förslag om en räcka åtgärder och straffskärpningar
            i hanterandet av detta. Om minis ­ tern inte har varit påläst
            eller uppdaterad på det kan han få hela den uppräkningen här.
            Det gäller ett antal straffskärpningar och införanden av nya brottsrubriceringar
            vad gäller hanteringen av detta.
          </note>
          <note>
            Fru talman! Låt oss inte komma bort från kärnfrågan. Det överskuggande
            måste fortfarande vara att det beslutade stödet ska ut så snabbt
            som möjligt till det och till dem som det är avsett för. Annars
            skulle vi inte ha fattat beslut om det till att börja med.
          </note>
          <note>
            Här talas om att vi vill ta partipolitiska poäng för detta. Jag
            kan bara konstatera att det inte är något som vi har hittat på.
            Det är någonting som vi får oss till livs när vi är ute och träffar
            företag digitalt och på annat sätt har kontakt med dem.
          </note>
          <note>
            Om vi inte är överens om att det stöd vi har beslutat om ska
            ut har vi problem. Det är som organisationen Företagarnas vd Günther
            Mårder kon ­ staterar om de havererade krisstöden till företag
            i Sveriges Television häromveckan. ” Från regeringens sida har
            man slängt ut stora ambitioner i samband med presskonferenserna.
            Men när man tittar på utfallet så är det ofta bara smulor kvar,
            säger Företagarnas vd Günther Mårder . ” Han ifråga ­ sätter om
            regeringen över huvud taget vill betala ut alla stödpengar. ”
            Frå ­ gan är om regeringen har haft den fulla ambitionen att få
            ut de här peng ­ arna. Då hade man sannolikt instruerat myndigheterna
            att arbeta på ett annorlunda sätt . ”
          </note>
          <note>
            Fru talman! Min vädjan och min fråga kvarstår. Kommer regeringen
            att instruera myndigheterna att arbeta på ett annorlunda sätt,
            eller kommer man att sitta passivt vid sidan av? Det skulle jag
            vilja ha svar på, fru talman.
          </note>
          <note>
            Anf. 15 Näringsminister IBRAHIM BAYLAN (S):
          </note>
          <note>
            Fru talman! Jag har alltid i mitt politiska engagemang varit
            övertygad om att de allra flesta, även politiska motståndare,
            vill väl. Så är det också i det här fallet. Jag betvivlar inte
            engagemanget. Det är snarare ett faktum att vi i nästan alla dessa
            åtgärder har varit överens.
          </note>
          <note>
            I ett avseende skilde det. Det var när Moderaterna under våren
            föreslog att man skulle ha allmänna stöd på 100 miljarder per
            år oavsett hur mycket företag drabbades av krisen. Där var vi
            inte överens. Men sedan dess har tack och lov Moderaterna också
            ändrat sig. De vill precis som vi rikta stöden till dem som behöver
            dem och som drabbas av krisen.
          </note>
          <note>
            Fru talman! Det är i dag, till skillnad från i våras, väldigt
            många företag i servicesektorn, besöksnäringen, kultursfären,
            resebranschen med mera som är hårdast drabbade. Det kanske ska
            vara så i det demokratiska samtalet att oppositionen tycker att
            det alltid går för långsamt. Men vi är väl medvetna om att det
            brukar ta betydligt längre tid att ta fram lagar och betydligt
            längre tid att ta fram budgetar. Vi jobbar nog snabbare som regering
            än vad någon annan regering har gjort.
          </note>
          <note>
            Räcker det? Nej, jag är den första att skriva under på att man
            med den snabba utvecklingen av en pandemi och dess effekter –
            inte bara på vårt land utan även globalt – skulle önska att vi
            kunde jobba ännu snabbare. Men vi har ju de processer vi har;
            vi har den lagstiftningsprocess vi har, och vi har de förhållanden
            mellan regeringen och myndigheterna vi har.
          </note>
          <note>
            Kommer vi att göra ytterligare saker? Ja, jag utesluter inte
            att vi kommer att göra förändringar i stöden allteftersom utvecklingen
            av pandemin fortlöper. Men vi gör också vårt yttersta, tillsammans
            med myndigheterna, för att klara av att stötta företagen så snabbt
            det bara går. En del av detta äger vi inte själva, och det vet
            Mats Green också. En hel del av dessa stöd måste godkännas av
            Europeiska unionen innan man kan gå vidare, och så hade det varit
            oavsett regering eftersom Sverige är medlem av Europeiska unionen.
            Med det sagt ska vi göra vårt yttersta för att se till att stötta
            jobb och företagande.
          </note>
          <note>
            Jag hör också kritiken från företagare, även i direkta samtal,
            om att det inte har varit tillräckligt och att man gärna skulle
            vilja ha mer. Jag har full förståelse för det i den här svåra
            tiden, men likväl måste vi se att det under förra året betalades
            ut tiotals och åter tiotals miljarder av skattebetalarnas pengar
            för att just stötta svenska företag och svenska jobb. Vi ser också
            att effekten när det gäller företagen är att antalet konkurser
            sjönk 2020 jämfört med 2019 – även om det ser olika ut i olika
            branscher, vilket jag är den första att skriva under på.
          </note>
          <note>
            Hur ser det då ut inför 2021? Ja, Cecilie Tenfjord Toftby var
            helt säker på att det skulle bli ännu värre 2021. Vi måste göra
            vårt yttersta för att det inte ska bli så. Har vi alldeles för
            många arbetslösa? Ja, absolut! Vi har 100 000 arbetslösa, och
            väldigt många har dessutom blivit arbetslösa i branscher som brukar
            fungera som ingångsjobb för unga och nyanlända. Det är klart att
            vi ska fortsätta göra vårt bästa för att stötta företagen och
            få ut stöden när riksdagen väl har beslutat om dem. Därefter behöver
            vi också göra vårt yttersta tillsammans med företagen för att
            återstarta landet, för med all respekt: Vi ska göra vårt yttersta
            för att stötta företagen, men i längden är det inte stöd som kommer
            att rädda dagen utan att vi kan få igång verksamheten när vi har
            en vaccinerad befolkning.
          </note>
          <note>
            Anf. 16 MATS GREEN (M):
          </note>
          <note>
            Fru talman! Med all respekt för ministerns standardanförande
            oavsett fråga: Det finns mycket att kommentera här.
          </note>
          <note>
            Bland annat har vi fått tvinga regeringen till förslagen när
            det gäller 60 procent av det som regeringen har föreslagit. Vi
            har ju skaffat en majoritet i Sveriges riksdag för att driva igenom
            sådant som regeringen sedan, i princip skrikande, har fått genomföra
            i efterhand. Det är det ena man skulle kunna säga. Det andra gäller
            detta att det har gått väldigt snabbt. Nej, vi fattade beslut
            om möjligheten till nya pandemilagar redan innan sommaren. Det
            dröjde till i början av det här året innan den kom på plats. Jag
            tror att man ska vara medveten om det, fru talman.
          </note>
          <note>
            Som om det inte räckte kan vi konstatera att det tydligen kom
            som en chock för statsministern att det skulle kunna komma en
            andra våg. Det var vad han sa till Sveriges Television. Jag åberopar
            inte någon lysande spå ­ kula hos oss moderater, men jag kan säga
            att han helt enkelt hade kunnat läsa vårt budgetförslag några
            månader tidigare för att se att det nog fanns en väldigt stor
            risk för en andra våg. Det gällde dessutom inte bara vårt budgetförslag,
            utan det var väl en stor risk som även omvärlden räknade med.
          </note>
          <note>
            Jag skulle också vilja kommentera Tillväxtverket och att myndigheten
            nu anställer 400 nya handläggare. Det är ju bara tråkigt att det
            nu ska ta kanske uppemot ett halvår, eller åtminstone två månader,
            från det att rege ­ ringen har klargjort åtgärden innan man får
            stödet, trots att man i våras – som ministern sa – kunde få korttidsstöd
            efter åtta dagar. Det är helt oacceptabelt, och det är ohållbart.
          </note>
          <note>
            Återigen, vi behöver vara överens om att det vi har beslutat
            om, oavsett vem som har föreslagit vad, ska komma företagen till
            del. Jag skulle vilja avsluta med att citera en restaurangföretagare
            hemma i Jönköping. Han säger: Småföretagare har inte en admintjänst,
            utan där sitter vd:n själv med ansökningarna. Så är det. Ni behöver
            skärpa er och styra upp era myndigheter, Ibrahim Baylan!
          </note>
          <note>
            Anf. 17 Näringsminister IBRAHIM BAYLAN (S):
          </note>
          <note>
            Fru talman! Frågan handlar om en diskussion som vi har haft vid
            ett antal tillfällen eftersom detta är viktiga frågor. Det handlar
            om stöden, och just nu framför allt om stöden till restauranger
            – och till hotell, ska jag säga, för även där är situationen väldigt
            svår. Som någon sa här tidigare är detta på riktigt, och därför
            blir det naturligtvis också det vi jobbar med.
          </note>
          <note>
            Att man inte kan ställa samma fråga och få olika svar i ett läge
            där vi gör vårt yttersta för att se till att stötta våra företag
            – och där vi jobbar så snabbt som någon regering kan göra inom
            de ramar som alla regeringar har att förhålla sig till – tror
            jag att även Mats Green egentligen förstår, även om det inte är
            hans roll att hylla regeringen. Det förstår jag också.
          </note>
          <note>
            Fru talman! Vi är i ett väldigt besvärligt läge. Det är svårt
            för landet, förstås, och jag tror att det är svårt för vår befolkning.
            I likhet med människorna i många andra länder skulle man mer än
            gärna gå tillbaka till en normal situation. Där är vi inte ännu.
            Vår förhoppning är att vi ska kunna komma dit med vaccinering,
            men under tiden kommer vi att behöva behålla ett antal restriktioner
            för att se till att stävja smittan och rädda människoliv.
          </note>
          <note>
            Samtidigt har vi, precis som jag sa tidigare, lagt fram förslag
            som är behandlade eller på väg att bli behandlade av riksdagen.
            De handlar om att utöka de stödprogram som vi har använt under
            hela pandemin – korttidspermitteringar, omställningsstöd, omsättningsstöd
            med mera. Vi ska naturligtvis göra vårt yttersta för att få ut
            dem. Det finns ingen som har något annat intresse än att de här
            pengarna ska gå ut till de företag som både har rätt till dem
            och som behöver dem i ett väldigt desperat läge. Men jag tror
            också att följande är oerhört viktigt: När vi använder så oerhört
            mycket av våra gemensamma skattepengar har svenska folket rätt
            att förvänta sig att pengarna faktiskt går till dem som ska ha
            dem. De ska inte hamna i fickan på lurendrejare eller, för den
            delen, organiserad brottslighet.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:350 om säkerhetsbrister vid
            Sis ungdomshem
          </note>
          <note>
            Anf. 18 Socialminister LENA HALLENGREN (S):
          </note>
          <note>
            Fru talman! Mikael Damsgaard har frågat mig om jag är beredd
            att verka för att ansvaret för den slutna ungdomsvården överförs
            till Kriminalvården och om jag anser att det är lämpligt att personer
            som är dömda till sluten ungdomsvård för allvarlig brottslighet
            är placerade på samma institutioner som ungdomar som har placerats
            av socialtjänsten enligt LVU samt vilka beslut avseende detta
            jag är beredd att fatta .
          </note>
          <note>
            I Sverige har vi en lång tradition av att inte döma personer
            under 18 år till fängelse. D en slutna ungdomsvården ska förstärka
            s och förbättra s. P å de särskilda ungdomshem men finns redan
            behandlingsmetoder och behandlingsprogram som är särskilt anpassade
            för unga, och det finns även en väl fungerande skol verksamhet
            .
          </note>
          <note>
            Jag, liksom Mikael Damsgaard, finner det olämpligt att unga som
            dömts till sluten ungdomsvård ska vistas på samma avdelning so
            m omhändertagna ungdomar enligt LVU . Regeringens bedömning är
            att en separa ­ tion mellan LVU - och LSU -ungdomar ger ökade
            möjligheter till en säkerhetsnivå som är anpassad för respektive
            placeringsgrund och leder till ökad trygghet för både ungdomar
            och personal . Mot bakgrund av detta gav regeringen i oktober
            förra året Statens institutionsstyrelse, Sis, i uppdrag att planera
            för inrättande av differentierade säkerhetsklasser inom myndighetens
            särskilda ungdomshem och att vidta säkerhetshöjande insatser vid
            de avdelningar där dömda högriskungdomar vårdas .
          </note>
          <note>
            Som en konsekvens av regeringsuppdraget fattade Sis generaldirektör
            d en 18 januari i år ett beslut om att LSU- och LVU-avdelningar
            ska delas upp inom hela Si s samt att ungdomshemme n i Södertälje
            och i Kalix ska få högre nivå på säkerheten än vad som tidigare
            funnits på Si s . Det säkerhetshöjande arbetet på Si s har således
            påbörjats , och vi kommer att nogsamt följa detta arbete.
          </note>
          <note>
            Säkerheten inom S is är oerhört viktig . Det våldskapital som
            vi ser i samhället och bland vissa gängkriminella ungdomar i dag
            såg vi inte för 10–15 år sedan . Regeringen avser att inom kort
            tillsätta en utredning som ska göra en översyn av regelverket
            kring den slutna ungdomsvården. Vårdtiderna ska motsvara brottslighetens
            allvar , och m öjligheterna till stöd- och kontrollåtgärder efter
            frigivningen från ungdomshemme n behöv er förbättras. Återfallsfrekvensen
            ska minska , och m iljön på de särskilda ungdomshemmen ska vara
            trygg och säker för såväl ungdomar som personal.
          </note>
          <note>
            Anf. 19 MIKAEL DAMSGAARD (M):
          </note>
          <note>
            Fru talman! Jag vill först tacka statsrådet för svaret.
          </note>
          <note>
            Den här interpellationen föranleddes av ytterligare en rymning
            från den slutna ungdomsvården. Denna gång var det i mitt hemlän
            Västmanland. Tisdagen den 12 januari rymde en ung man från Sundbo
            ungdomshem utanför Fagersta. Enligt uppgifter i medierna är den
            aktuella personen dömd till sluten ungdomsvård för två fall av
            mordförsök, och detta ska dessutom ha varit den tredje gången
            personen rymde.
          </note>
          <note>
            Det här exemplet kan möjligtvis avvisas med att det är anekdotiskt.
            Politiska beslut bör rimligtvis inte grundas på anekdoter. Men
            dessvärre sätter detta exempel tydligt fingret på den problematik
            som Statens institutionsstyrelse och den slutna ungdomsvården
            står inför.
          </note>
          <note>
            Det man ska ha klart för sig när man talar om den slutna ungdomsvården
            är att det handlar om personer som har blivit dömda för mycket
            allvarliga brott. Det handlar om rån, grov misshandel och våldtäkter.
            I vissa fall är det mord eller mordförsök. De som avtjänar påföljden
            sluten ungdomsvård var förvisso minderåriga när brottet begicks,
            men bland dem som i dag är placerade av Statens institutionsstyrelse
            för att avtjäna denna påföljd har två tredjedelar hunnit fylla
            18 och är myndiga.
          </note>
          <note>
            Att bli dömd till sluten ungdomsvård är naturligtvis ett straff
            för den enskilde. Men det är också en möjlighet. Det är en möjlighet
            att klippa banden till kriminaliteten på hemmaplan, att slutföra
            sin skolgång och att bli fri från droger.
          </note>
          <note>
            En förutsättning för att man ska kunna bedriva en välfungerande
            vård för de unga som har blivit dömda till sluten ungdomsvård
            är naturligtvis att de finns på plats där vården ska bedrivas.
            Det är då bekymrande att det bara under förra året rymde 26 personer
            från den slutna ungdomsvården, varav några fall var regelrätta
            fritagningar.
          </note>
          <note>
            Vi ser en samhällsutveckling där brottsligheten kryper allt längre
            ned i åldrarna. Allt yngre barn rekryteras av kriminella gäng,
            där minderåriga ibland också står för mycket allvarlig brottslighet.
          </note>
          <note>
            När gängkriminaliteten tar sig in på ungdomshemmen behövs ett
            helt annat fokus på säkerhet än vad som hittills har varit fallet.
            Moderaterna har därför föreslagit att Kriminalvården ska ta över
            ansvaret för den slutna ungdomsvården och att verksamheten ska
            bedrivas vid en särskild enhet inom Kriminalvården.
          </note>
          <note>
            Vi har valt att kalla det särskilda ungdomsfängelser. Det kan
            möjligtvis låta provocerande för en del, men det sätter fingret
            på vad det handlar om: säkra anstalter, anpassade för unga, ibland
            minderåriga, där det finns förutsättningar för att bedriva den
            vård, behandling och utbildning som krävs för att dessa ungdomar,
            som blivit dömda för allvarliga brott, också ska kunna återanpassas
            till samhället.
          </note>
          <note>
            Regeringen aviserade för några veckor sedan att en ny utredning
            om den slutna ungdomsvården ska tillsättas. Jag vill därför fråga
            socialminis ­ tern om hon är beredd att verka för att utredningen
            även ska titta på frågan om den slutna ungdomsvårdens organisatoriska
            hemvist.
          </note>
          <note>
            Anf. 20 Socialminister LENA HALLENGREN (S):
          </note>
          <note>
            Fru talman! Jag tror att Mikael Damsgaard mycket väl känner till
            att den utredningen hör till justitieminister Morgan Johanssons
            ansvars ­ område. Jag tänker inte utveckla direktiven och hur
            arbetet med dem går, utan den frågan f å r ställas till justitieministern.
            Jag hoppas att det är för ­ ståeligt och att vi kan fokusera på
            frågan om det arbete som bedrivs vid Statens institutionsstyrelse
            och de säkerhetshöjande åtgärder som har vid ­ tagits och de som
            behöver vidtas ytterligare.
          </note>
          <note>
            Jag vill gärna understryka att vi till stor del är eniga när
            det gäller det som Mikael Damsgaard beskriver. Vi har en eskalerande
            situation när det gäller ungdomskriminaliteten. Den kryper längre
            ned i åldrarna. Detta medför också att det inte i alla delar är
            möjligt att bedriva verksamheten vid Statens institutionsstyrelse
            på samma sätt som man gjorde för ett eller två decennier sedan.
            Däremot har man lång erfarenhet av att möta ungdomar.
          </note>
          <note>
            Låt mig också säga att när det gäller säkerhet, kompetens och
            att man inte får avvikelser – det vill säga att personer lämnar
            institutionerna – kan det handla om både personer som avtjänar
            sluten ungdomsvård enligt LSU och personer som är tvångsomhändertagna
            och alltså sitter där med LVU. Det säkerhetshöjande arbetet är
            väldigt viktigt för Sis att bedriva, alldeles oavsett var man
            anser att en LSU-ungdom ska avtjäna sitt straff.
          </note>
          <note>
            Mikael Damsgaard talar om ungdomsfängelser. Oavsett om det kallas
            ungdomsfängelse, anstalt eller institution med mycket hög säkerhet
            tror jag att den som besöker Södertälje eller Kalix i dag, och
            framför allt när man har vidtagit ytterligare åtgärder med perimeterskydd
            och så vidare, upplever att det inte är så mycket till det yttre
            eller säkerhetsmässigt som skiljer sig från kriminalvård. Man
            det som skiljer sig och som jag inte tycker att man ska underskatta
            är innehållet i verksamheten. Från Kriminalvården beskriver man
            själv att man inte är van vid att vårda, behandla och möta så
            unga människor.
          </note>
          <note>
            Jag tycker också att det ligger något i det faktum att man som
            15 ‑ , 16 ‑ eller 17-åring inte sitter på slutna anstalter i Kriminalvårdens
            regi. Säkerheten måste förstås vara enormt hög. Vi ska naturligtvis
            inte ha vare sig fritagningar eller avvikelser i den omfattning
            vi har sett. Helst ska det vara så nära noll som det bara går.
          </note>
          <note>
            Att bedriva en fungerande skolgång, en behandling som är anpassad
            efter unga människor och eventuell vård är dock något som jag
            menar att Statens institutionsstyrelse har goda förutsättningar
            för, men man måste bli ännu bättre. Det handlar både om säkerhetshöjande
            insatser och om kompetenshöjande insatser generellt i myndigheten.
          </note>
          <note>
            Utan att gå in för mycket på direktiven vill jag också säga att
            något som har kommunicerats till LSU-utredningen gäller detta
            med åldrarna. Om den dömde har fyllt 18 år när domen faller finns
            redan i dag möjligheten att placera personen inom kriminalvården.
            Ska man kanske göra det i större utsträckning? Man ska inte ta
            hela gruppen från 15 år och uppåt utan titta särskilt på dem som
            får sin dom efter att den har fyllt 18 år.
          </note>
          <note>
            Mitt svar är egentligen att jag förstås inte är tillfreds med
            att vi har fritagningar eller avvikelser. Det är också väldigt
            otryggt att arbeta om man känner att säkerhetsinsatserna inte
            är optimala. Då känner man sig helt enkelt inte trygg på sin arbetsplats.
            Det är inte minst viktigt för den personal som arbetar där. Detta
            med säkerhetshöjande insatser är ett arbete som bedrivs väldigt
            intensivt inom ramen för Sis, och jag tror att frågan om att ha
            en annan benämning på institutionerna i Södertälje och Kalix med
            ännu mer säkerhetshöjande insatser nog mer är semantik.
          </note>
          <note>
            Anf. 21 MIKAEL DAMSGAARD (M):
          </note>
          <note>
            Fru talman! Att flytta a nsvaret för den slutna ungdomsvården
            från Sis till Kriminalvården löser naturligtvis i sig inte alla
            problem. Det är också en förändring som behöver utredas ordentligt,
            och en omorganisation behöver också föregås av en noggrann planering.
          </note>
          <note>
            Men inte desto mindre handlar det också om att ta en riktning.
            Jag ser att det är ganska skilda logiker mellan att bedriva en
            verksamhet med grund i LVU och LVM respektive LSU, där personerna
            har blivit dömda för brott.
          </note>
          <note>
            Det är uppenbart att säkerheten vid Sis ungdomshem i dag inte
            är till ­ räckligt god för det klientel av grovt kriminella ungdomar
            som är dömda till sluten ungdomsvård. Rymningarna som jag tog
            upp i mitt föregående anförande är ett exempel på det. Ytterligare
            ett tecken på den allvarliga situationen är det ökande antalet
            incidenter med hot och våld på institutio ­ nerna.
          </note>
          <note>
            I myndighetens årsredovisning går det att utläsa att antalet
            incidenter med hot och våld mot personal ökade med 22 procent
            mellan 2017 och 2019 och att antalet incidenter med hot och våld
            mellan ungdomar under samma period ökade med 48 procent.
          </note>
          <note>
            Även om Statens institutionsstyrelse har påbörjat ett arbete
            för att stärka säkerheten vid ungdomshemmen menar jag att det
            ändå är tveksamt om Statens institutionsstyrelse långsiktigt bör
            vara den myndighet som ansvarar för genomförande av straffrättsliga
            påföljder för allvarlig brottslighet.
          </note>
          <note>
            Jag vill ändå säga att det arbete som Sis nu har påbörjat är
            viktigt. Flera åtgärder, till exempel vid de två institutionerna
            med förhöjd säkerhet, går i önskvärd riktning och skulle dessutom
            kunna utgöra byggstenar till en framtida enhet inom Kriminalvården.
          </note>
          <note>
            Det är också tydligt att tryggheten och säkerheten, även i den
            del av verksamheten som arbetat med LVU-placerade ungdomar, behöver
            förstärkas, som statsrådet också var inne på. Det är viktigt att
            det arbetet fortgår parallellt med att den slutna ungdomsvården
            och dess organisatoriska hemvist utreds.
          </note>
          <note>
            Även bland LVU-ungdomarna finns många som är placerade på grund
            av kriminell livsstil. Trots detta menar jag att det är tveksamt
            att man har ungdomar placerade tillsammans enligt LVU respektive
            LSU. Det är väldigt skilda grunder. Jag välkomnar därför myndighetens
            beslut om att ungdomar som är dömda till sluten ungdomsvård inte
            ska vårdas på samma avdelningar som de som är placerade enligt
            LVU.
          </note>
          <note>
            Men jag ställer mig ändå frågande till om det är lämpligt att
            LSU ‑ dömda och LVU-placerade över huvud taget vårdas på samma
            insti ­ tutioner. En följdfråga är därför om statsrådet tycker
            att det är tillräckligt att ungdomar i de två olika kategorierna
            vårdas på olika avdelningar eller om de också borde vårdas på
            helt olika institutioner.
          </note>
          <note>
            Anf. 22 Socialminister LENA HALLENGREN (S):
          </note>
          <note>
            Fru talman! Jag tycker inte att det låter som om Mikael Damsgaard
            och jag står så långt från varandra. Ibland tror jag att det handlar
            mer om infor ­ mationen från Statens institutionsstyrelse och
            kanske också, som jag beskrev tidigare, vad man ser framför sig
            när man talar om ungdomsfäng ­ else kontra institution eller Statens
            institutionsstyrelse.
          </note>
          <note>
            När det gäller Statens institutionsstyrelse är avsikten att det
            ska finnas verksamhet i Södertälje och Kalix som bara är LSU-verksamhet.
            Det betyder att man inte kommer att möta LVU:ade ungdomar där.
          </note>
          <note>
            Men det är viktigt att säga att det inte kan sättas likhetstecken
            mellan avvikelser eller incidenter på någon av institutionerna,
            som vi läser om, och att skälet till att någon sitter där är att
            denne har begått ett brott. Det förekommer incidenter med hot
            och våld, liksom oro och otrygghet hos personalen, och det finns
            ett behov i institutionsverksamheten av att höja säkerheten och
            öka kompetensen så att man vet hur man ska agera i olika situationer
            och hur man ska bemöta våldsamma ungdomar.
          </note>
          <note>
            Det är förstås väldigt många fler som är på institution på LVU-grund
            eftersom de utgör en större andel. Men en stor del är också där
            på LSU-grund; det är viktigt att säga. Detta arbete ska bedrivas
            med omtanke om alla ungdomar som finns där. Många av dem är svåra
            att vårda och behandla.
          </note>
          <note>
            Det är viktigt att ha en dialog, inte minst när det gäller –
            vilket utredningen också ska titta på – vad som händer efter att
            man har avtjänat sin LSU-tid. Det finns villkorlig frigivning
            och uppföljning från Kriminalvården på ett annat sätt. Detta vill
            vi se också inom ramen för Statens institu ­ tionsstyrelse: att
            man tittar på en motsvarighet till villkorlig dom.
          </note>
          <note>
            Detta ska absolut inte underskattas. Det är alldeles för många
            som för snabbt efter att de frigivits befinner sig på orten eller
            i föräldrahemmet igen och kan återuppta sitt leverne. Detta har
            inte riktigt med Sis att göra, utan det har med hela kedjan att
            göra. Vi måste se till att man får bättre förutsättningar.
          </note>
          <note>
            Jag vill också säga – inte till Mikael Damsgaard, för han vet
            det, men möjligen till andra som lyssnar – att alla som vistas
            på en Sis-institution gör det därför att det krävs en låst avdelning.
            Man har helt enkelt från samhällets sida försökt att på andra
            sätt ge vård och behandling och att bryta ett beteende som kanske
            är destruktivt. Det handlar alltså alltid om låsta institutioner.
          </note>
          <note>
            Nu säger generaldirektören väldigt tydligt hur det är tänkt att
            arbetet ska gå till. Man ska ha LSU-ungdomar i Södertälje och
            Kalix. Där kommer säkerheten att vara högre än den är någonstans
            inom Sis i dag. Det är därför jag säger att om man söker en högre
            säkerhetsnivå tror jag egentligen att man kommer att kunna få
            det.
          </note>
          <note>
            Frågan är hur vi på allra bästa sätt ser till att ge alla ungdomar
            som är hos Sis, inte minst de som har dömts för grova brott –
            annars skulle de inte sitta på en Sis-institution – en bättre
            behandling och vård så att de klarar skolan och så vidare och
            därmed i mindre utsträckning återfaller i brott. Detta måste vara
            syftet, oavsett om det sker inom Kriminalvården eller Sis.
          </note>
          <note>
            I dagsläget är bedömningen att Sis har en helt annan erfarenhet
            av och kunskap om detta. Nu kan de dessutom höja sin säkerhetsnivå
            och se till att dela upp så att de – inte bara på de institutioner
            jag nämnde utan även i övrig verksamhet – vårdar, behandlar och
            hanterar LVU-ungdomar och LSU-ungdomar på olika avdelningar och
            för sig. Jag tror att det är väldigt klokt. Tidigare såg man inte
            samma behov av detta, men som jag sa: Det är uppenbart att kriminaliteten
            kryper längre ned i åldrarna, och det är många gånger väldigt
            rått. Detta krävs både för att ungdomarna ska få bästa möjliga
            förutsättningar när tiden på Sis-institutionen löper ut och för
            att personalen ska känna trygghet, vilja arbeta och kunna göra
            ett bra jobb inom Sis.
          </note>
          <note>
            Anf. 23 MIKAEL DAMSGAARD (M):
          </note>
          <note>
            Fru talman! Det är väldigt positivt att dessa två institutioner
            med höjd säkerhet inrättas och blir exklusiva LSU-institutioner.
            Frågan kvarstår dock: Ska LSU-ungdomarna helt och hållet skiljas
            från LVU-ungdom ­ arna? Så tolkar jag inte svaret, utan jag tolkar
            det som att man har två insti ­ tutioner med högre säkerhet men
            att det kan finnas LSU-ungdomar på avdelningar även på andra institutioner.
          </note>
          <note>
            Att Statens institutionsstyrelse står inför betydande utmaningar
            kan inte nog understrykas ; det framgår inte minst av den här
            debatten. Detta gäller inte minst den slutna ungdomsvården. Kanske
            är det delade ansvaret mellan Socialdepartementet, Justitiedepartementet
            och Regeringskansliet respektive mellan socialutskottet och justitieutskottet
            i riksdagen en förklaring till vad man skulle kunna beskriva som
            en bristande politisk vårdnad om myndigheten och dess verksamhet.
            Ett delat ansvar blir ju så lätt ingens ansvar.
          </note>
          <note>
            Det är positivt att regeringen nu tillsätter en utredning som
            ska se över den slutna ungdomsvården. Men att utredaren i direktiven
            inte får i uppdrag att vare sig föreslå höjd maxtid för den slutna
            ungdomsvården eller utreda den centrala frågan om vilken myndighet
            som är bäst lämpad att bedriva den slutna ungdomsvården är för
            mig svårt att förstå.
          </note>
          <note>
            Jag vill i alla fall tacka Lena Hallengren för en intressant
            debatt och ser fram emot att fortsätta diskutera hur den slutna
            ungdomsvården liksom Sis verksamhet i övrigt kan utvecklas.
          </note>
          <note>
            Anf. 24 Socialminister LENA HALLENGREN (S):
          </note>
          <note>
            Fru talman! Tack igen, Mikael Damsgaard, för en viktig debatt
            och en trevlig ton! Det är en utmaning, inte minst för Statens
            institutionsstyrelse men också för Kriminalvården och för samhället
            i stort, hur vi ska hantera gruppen ungdomar med ett väldigt stort
            våldskapital. Det är ingen tvekan om att detta har krupit ned
            i åldrarna.
          </note>
          <note>
            Jag ska inte ställa en fråga, för Mikael Damsgaard kan ju inte
            svara nu. Men det är en sak att prata om att de är 18 år och i
            gränslandet, men vi talar ändå om allt från att man blir straffmyndig
            vid 15 år. Regeringen menar i alla fall att 15 ‑ , 16- och 17-åringar
            inte ska in i Kriminalvården och sitta med vuxna straffade brottslingar.
            Vi vill däremot att man i LSU-utredningen tittar på om den grupp
            som är så pass i gränslandet att man har fyllt 18 år när domen
            faller ska hanteras av Sis eller om man då ska bedömas som myndig
            och därmed skulle kunna avtjäna sitt straff inom Kriminalvården.
          </note>
          <note>
            Det är ett viktigt arbete som Statens institutionsstyrelse har
            påbörjat och drivit under en tid. Statens institutionsstyrelse
            och Kriminalvården har en nära samverkan för att se till att Kriminalvården
            bidrar med de kunskaper som finns i det säkerhetshöjande arbetet.
          </note>
          <note>
            Men när det handlar om att möta barn och, i det här fallet, kanske
            framför allt unga vuxna har Statens institutionsstyrelse mycket
            längre erfarenhet och upparbetade processer, program, behandlingar
            och så vidare och inte minst en skolverksamhet som är väl utbyggd
            för den gruppen. Detta är helt avgörande – lyckas de inte bryta
            sitt destruktiva beteende riskerar vi förstås återfall när de
            sedan lämnar institutionen.
          </note>
          <note>
            Att ansvaret delas mellan social och justitie både i riksdag
            och regeringskansli och kanske på andra håll ska inte ses som
            att det inte är någons ansvar. Jag tycker att vi alla tar väldigt
            stort ansvar. Det finns ett stort intresse och engagemang för
            Statens institutionsstyrelse. Det är ett viktigt arbete de bedriver,
            som jag också tror kommer att ge resultat.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2020/21:383 om fastspänning som tvångsåtgärd
            inom psykiatrin
          </note>
          <note>
            Anf. 25 Socialminister LENA HALLENGREN (S):
          </note>
          <note>
            Fru talman! Clara Aranda har frågat mig om jag avser att verka
            för att fastspänning som tvångsåtgärd inom psykiatrin på sikt
            ska fasas ut helt.
          </note>
          <note>
            Inledningsvis vill jag säga att den psykiatriska tvångsvården
            vilar på samma värdegrund som den vård som ges frivilligt, e n
            humanistisk människosyn där omtanken om den som vårdas är och
            ska vara vägledande . Patienter som vårdas med stöd av någon av
            tvångslagarna har i samma utsträckning som i all annan hälso-
            och sjukvård rätt till en god vård som bygger på respekt för patienternas
            självbestämmande och integritet. Vård och behandling ska så långt
            det är möjligt utformas och genomföras i samråd med patienten.
          </note>
          <note>
            Inskränkningar i grundlags- och konventionsskyddade fri- och
            rättigheter får som regel bara ske i begränsad utsträckning med
            stöd av lag. Därför anges det i tvångslagstiftningen tydligt vilka
            särskilda tvångsåtgärder – utöver själva frihetsberövandet – som
            får tillgripas och under vilka förutsättningar detta får ske.
            Lagstiftarens utgångspunkt är att dessa tvångsåtgärder bara får
            användas när det inte finns någon annan utväg att tillgå i en
            verkligt besvärlig situation. Vad gäller fastspänning med bälte
            ska det vara fråga om risk för allvarlig fysisk skada , och åtgärden
            får aldrig tillgripas i bestraf ­ fningssyfte.
          </note>
          <note>
            Jag delar Clara Arandas bild av att f astspänning , i jämförelse
            med andra tvångsåtgärder , är ett utomordentligt långtgående ingrepp
            i den enskildes rättssfär och att tillämpningen ska begränsas
            så långt det bara är möjligt. Mot den bakgrunden gav regeringen
            under 2016 genom tilläggsdirektiv den nationella samordnaren inom
            området psykisk hälsa i uppdrag att göra en översyn av tvångsåtgärder
            mot barn och bedöma om vissa tvångsåtgärder helt bör avskaffas.
          </note>
          <note>
            Utredningen gjorde bedömningen att det kan finnas situationer
            där tvångsåtgärder såsom fastspänning med bälte är nödvändiga
            men att tillgripandet av tvång bör begränsas till sådana situationer
            där det är nödvändigt för att rädda liv eller ge adekvat vård
            och behandling. Bedömningen baserades på ett gediget utredningsarbete
            där utredningen bland annat knutit till sig en referensgrupp med
            barn och unga som själva har tvångsvårdats och spänts fast med
            bälte. Utredningens förslag föranledde de lagändringar som Clara
            Aranda nämner i sin fråga.
          </note>
          <note>
            Jag delar utredningens bedömning att det i extrema undantagsfall,
            såväl vad gäller barn som vuxna, kan finnas situationer då en
            fastspänning behöver tillgripas till exempel för att rädda liv.
            Jag avser i nuläget därför inte att verka för att fastspänning
            ska fasas ut helt . Jag är dock helt enig med utredningen om att
            kraftfulla insatser behöver vidtas i syfte att systematiskt kontrollera
            hur tvångsåtgärder används samt att det krävs initiativ för att
            utveckla kunskap, kvalitet och kompetens i den psykiatriska tvångsvården.
            Sammantaget är detta förutsättningar för att kraftigt kunna minska
            användningen av tvångsåtgärder.
          </note>
          <note>
            Regeringen fördelar för 2021 ungefär 1,7 miljarder kronor till
            kommuner och regioner genom en överenskommelse med Sveriges Kommuner
            och Regioner. Dessa medel kan användas för att stärka och utveckla
            tvångsvården och stärka det systematiska kvalitetsarbetet i syfte
            att minska tvångsåtgärder. Regeringen har också gett Socialstyrelsen
            i uppdrag att stimulera och stärka det nationella arbetet med
            kompetens- och kvalitetsutveckling i den psykiatriska tvångsvården
            för barn. Uppdraget syftar bland annat till att minska antalet
            tvångsåtgärder.
          </note>
          <note>
            Anf. 26 CLARA ARANDA (SD):
          </note>
          <note>
            Fru talman! Tack, socialministern, för svaret på min interpellation!
            Den tar upp fastspänning som tvångsåtgärd, en fråga som jag anser
            måste lyftas fram i ljuset och diskuteras mer.
          </note>
          <note>
            För att kortfattat beskriva vad fastspänning är: Det är alltså
            en tvångsåtgärd som används inom psykiatrin och som även kallas
            bältning eller bältesläggning. Åtgärden innebär att patienten
            blir fastspänd mot sin vilja. Det sker oftast i samband med tvångsmedicinering,
            där preparat som är lugnande, ångestdämpande eller antipsykotiska
            sätts in.
          </note>
          <note>
            Lagen om psykiatrisk tvångsvård fastslår att tvångsvård ska vara
            en sista åtgärd när alla andra alternativ har uttömts. Enligt
            Socialstyrelsens patientregister användes fastspänning som tvångsåtgärd
            inom svensk psy ­ kiatri vid 3 820 tillfällen under 2019, och
            det var 1 348 patienter som blev utsatta för denna tvångsåtgärd.
          </note>
          <note>
            Under förra året valde regeringen att genomföra vissa ändringar
            i lagen om psykiatrisk tvångsvård och lagen om rättspsykiatrisk
            vård. Vad gällde specifikt bältesläggning som åtgärd vid tvångsvård
            av barn och unga innebar regeringens förslag och ändring en särreglering
            av tvångsåtgärden för personer under 18 år. Det blev alltså gällande
            att fastspänning med bälte bara ska få ske i undantagsfall och
            i högst en timme i stället för fyra timmar, som varit aktuellt
            tidigare. Utöver det ska IVO underrättas när en patient under
            18 år har blivit utsatt för tvångsåtgärder vid fler än tre tillfällen
            under vårdperioden.
          </note>
          <note>
            Dessa förändringar går i rätt riktning, men de är långt ifrån
            tillräckliga. Ett utsatt barn som är svårt sjukt kan fortsatt
            spännas fast mot sin vilja i en timme. Under rädsla, oro, panik
            och dödsångest är en minut att betrakta som en evighet. Barn ska
            inte behandlas på det sättet. Barn har rätt till vårdinsatser
            som behandlar och gör skillnad.
          </note>
          <note>
            Om denna tvångsåtgärd kan kortas ned till en timme kan den också
            tas bort helt och hållet. Det var också Sverigedemokraternas bestämda
            uppfattning när frågan hanterades av riksdagen.
          </note>
          <note>
            I sitt svar hänvisar socialministern till utredningens bedömning
            att det kan finnas extrema situationer där fastspänning behöver
            tillgripas för att till exempel rädda liv.
          </note>
          <note>
            Jag har själv tagit del av fall där man har avslutat användandet
            av bältning och ersatt det med bland annat samtal och terapi,
            fall där svårt sjuka patienter tack vare detta sakta men säkert
            har fått sina liv tillbaka för att vården har valt att i stället
            arbeta med förebyggande åtgärder. Att sluta med bältesläggning
            och i stället börja med seriöst anpassad behandling har alltså
            varit avgörande i dessa fall.
          </note>
          <note>
            Jag delar därför inte uppfattningen att fastspänning är den enda
            möjliga lösningen för att rädda liv – inte heller i extrema situationer.
          </note>
          <note>
            Eftersom jag fått ett tydligt svar på frågan som jag ställde
            i min interpellation har jag i stället en följdfråga till ministern.
            Om det inte är aktuellt att påbörja en utfasning av fastspänning
            som tvångsåtgärd i nuläget, vilket är det som framkommer i svaret
            på interpellationen, skulle jag i stället vilja få svar på om
            ministern ser behovet av en utfasning på lång sikt. Är det något
            som kan bli aktuellt i framtiden?
          </note>
          <note>
            Anf. 27 Socialminister LENA HALLENGREN (S):
          </note>
          <note>
            Fru talman! Tack, Clara Aranda, för fortsatt diskussion!
          </note>
          <note>
            Nu nämnde Clara Aranda just den proposition som riksdagen beslutade
            för knappt ett år sedan och som specifikt riktade in sig på tvångsåtgärder
            för personer under 18 år. Man skärpte möjligheten till en tvångsåtgärd
            men kortade också tiden den får pågå.
          </note>
          <note>
            Än så länge rör detta alltså bara barn upp till 18 år, men det
            är klart att det är helt centralt att vi förbättrar också vuxna
            patienters situation. Det kommer vi att få anledning att återkomma
            till, är ett lite halvöppet svar på den frågan.
          </note>
          <note>
            Jag vill verkligen understryka för den som lyssnar att detta
            är inom ramen för tvångsvården. Det finns inga tvångsåtgärder
            man kan vidta i andra sammanhang eller i vanlig vård, utan det
            är inom ramen för tvångsvård.
          </note>
          <note>
            Clara Aranda ställer följdfrågan om man kan tänka sig att fasa
            ut detta på sikt. Jag säger inte att man inte skulle kunna fasa
            ut det på lång sikt. Det tror jag att många skulle vilja åstadkomma.
            Det jag svarade var att i nuläget har vi inte för avsikt att ändra
            lagstiftningen så att möjligheten inte finns, utan det krävs förstås
            arbete för att närma sig det.
          </note>
          <note>
            Jag vill också säga något om varför man gör detta. Det handlar
            till exempel om att rädda liv. Någon som matvägrar måste få en
            sond, till exempel. Det finns helt enkelt situationer där man
            i dagsläget inte ser hur man annars skulle kunna rädda liv, vilket
            ju är skälet till att någon tvångsvårdas. Det krävs för att de
            inte tar emot vård på annat sätt.
          </note>
          <note>
            Vi har ett exempel. Jag vet inte om det finns fler; det kanske
            Clara Aranda känner till. Island är ett land som har försökt utmönstra
            fastspänning. De har inte bara försökt utan fattat beslut om att
            göra det. Men det man kan se på Island så här långt är, som jag
            förstått det, att andra tvångsåtgärder då ökar. Det kan handla
            om tvångsmedicinering. Det handlar om fasthållning. Man kan naturligtvis
            alltid diskutera fastspänning kontra att bli fasthållen av människor,
            vad det gör för både personen som tvångsvårdas och personalen
            och hur möjligt det är för personalen att göra det. Det är inte
            sällan det blir våldsamma situationer. Hur ska man hantera detta?
          </note>
          <note>
            Jag är väldigt överens med Clara Aranda om, och det är min inställning
            rent generellt, att med kunskap kan man möta många utmaningar
            i samhället väldigt mycket bättre. Det gäller inte minst att möta
            människor som är sjuka. Jag ska inte dra några andra paralleller,
            men vi har till exempel talat om att vi inte ska ha tvångsåtgärder
            inom demensvården därför att man kommer så långt med kunskap för
            att möta en person.
          </note>
          <note>
            Som sagt: På lång sikt hoppas jag förstås att vi kan minimera
            tvångsåtgärder lite mer generellt, men i dagsläget är jag inte
            beredd att förändra lagstiftningen. Däremot är det otroligt viktigt,
            tycker jag, att vi tar vara på de möjligheter som vi kommer att
            få när det handlar om att begränsa till exempel fastspänning.
            Det handlar då inte bara om barn upp till 18 år, utan vi kommer
            att kunna göra detta även för människor i andra åldrar.
          </note>
          <note>
            Anf. 28 CLARA ARANDA (SD):
          </note>
          <note>
            Fru talman och statsrådet! Jag tänkte passa på att lyfta ett
            fall från verkligheten, ett fall som har varit medialt uppmärksammat
            och som verkligen har berört mig.
          </note>
          <note>
            I mitten av maj förra året blir en 26-årig kvinna, som sedan
            tidigare är diagnostiserad med autism och anorexi, inskriven för
            vård på den vuxenpsykiatriska avdelningen 5 i Lund. Här finns
            ett regionalt ätstörningscentrum, och hit remitteras de allra
            svåraste anorexifallen i Skåne.
          </note>
          <note>
            Den unga kvinnan, som bara väger 28,7 kilo, ska tvångsvårdas.
            Det är ett beslut som fattats av förvaltningsrätten och en åtgärd
            som anses vara skillnaden mellan liv och död för den sjuka kvinnan.
          </note>
          <note>
            På plats handlar det om att häva självsvälten, och de ansvariga
            läkarna prioriterar detta högst av allt. Det är ett strikt schema
            för näringsintag som ska följas och ett förutbestämt antal kalorier
            som ska intas varje dag. Måltiderna, som ska förtäras på avdelningen,
            sker på tid. Den patient som inte klarat att äta upp sin mat får
            den del som lämnats kvar via sond. Om det inte sker frivilligt
            görs det genom tvång.
          </note>
          <note>
            Denna kvinnas autism innebär att kvinnan behöver tydliga instruktio
            ­ ner och tid på sig för att ta till sig minsta förändring. Men
            i stället för att få en anpassad vård som tar hänsyn till detta
            blir kvinnan fastspänd i bältessäng och tvångsmatad redan den
            första dagen. Det blir början på flera månader med tvångsåtgärder.
            Från maj till oktober bältas den sjuka och utsatta kvinnan 54
            gånger.
          </note>
          <note>
            Detta är fruktansvärt. I mina ögon är det också raka motsatsen
            till en humanistisk människosyn och en god vård som bygger på
            respekt för patientens självbestämmande och integritet. Det här
            ska inte få förekomma inom svensk psykiatri.
          </note>
          <note>
            Fru talman! Innan pandemin besökte jag just psykiatrin i Lund.
            Anledningen till det var mitt intresse för brukarstyrd inläggning.
            Brukarstyrd inläggning har visat sig vara ett väldigt framgångsrikt
            sätt att arbeta på. Vårdformen innebär att personer med allvarligt
            självskadebeteende eller självmordstankar har möjlighet att lägga
            in sig själva vid behov. Det blir alltså ett slags självvald slutenvård.
          </note>
          <note>
            I grund och botten handlar det om att ge patienterna inflytande
            över sin egen vård. Mycket ansvar läggs över på patienterna själva.
            Det handlar alltså om väldigt svårt sjuka patienter. Brukarstyrd
            inläggning är därför ett tydligt exempel när det gäller vikten
            av att främja autonomi och egenmakt vid behandling inom psykiatrin.
          </note>
          <note>
            Jag tar upp just detta exempel eftersom det står i motsats till
            allt vad fastspänning genom tvång innebär. Det finns uppenbara
            behov av att utveckla tvångsvården vidare och att faktiskt ta
            till sig studier och ny kunskap i syfte att utveckla och inte
            minst modernisera den psykiatriska vården. Att fasa ut fastspänning
            borde vara ett steg i den riktningen.
          </note>
          <note>
            Anf. 29 Socialminister LENA HALLENGREN (S):
          </note>
          <note>
            Fru talman! Det är en situation, tänker jag, som förstås berör
            oss alla. Att vi ska ha tvångsmetoder över huvud taget känns ju
            inte som det ideala, men den situation som finns tvingar ibland
            fram det. Vi har velat begränsa det, kontrollera det, följa upp
            det och ha tillsyn över det när det gäller barn och unga upp till
            18 år. Vi behöver gå vidare också när det gäller vuxna.
          </note>
          <note>
            Jag tror också att det är viktigt att säga, framför allt när
            det gäller fastspänning, att det är kontinuerlig tillsyn av vårdpersonal.
            Det ställs krav som gör att detta absolut inte är åtgärder som
            man tar till om man inte har prövat annat som står till buds.
            Det ska stå i rimlig proportion till syftet med själva åtgärden.
            Det får bara användas när patienter riskerar att skada sig själva
            eller andra. Det får absolut inte handla om bestraffning. Det
            ska inte bara vara tillsyn av vårdpersonal i stunden, utan vi
            ska också från samhällets sida ha en fungerande tillsyn, så att
            vi vet hur det ser ut. När används tvångsåtgärder, i vilka sammanhang?
            Följs regelverk?
          </note>
          <note>
            Med undantag för medicinering är fastspänning den vanligaste
            tvångsåtgärden. Det manar verkligen till eftertanke. Jag ska erkänna
            att jag blev lite överraskad när jag hörde detta tidigare, för
            jag trodde inte att det var så vanligt. Sedan ska det väl sägas
            att det sannolikt är ett mindre antal – kanske i de situationer
            som Clara Aranda beskriver – som utsätts för flera av dessa tvångsåtgärder
            och fastspänningar.
          </note>
          <note>
            Desto viktigare, skulle jag säga, är det att vi arbetar brett
            och att vi inte bara ändrar en lagstiftning. Det handlar om att
            vi arbetar med att kanske öka personalen. Det kan finnas annan
            kompetens, så det kan handla om att den personal som finns får
            kompetensutveckling. Mycket handlar om, som jag nämnde tidigare,
            att möta detta med kunskap.
          </note>
          <note>
            Det kan också handla om att bygga mer ändamålsenliga lokaler.
            Det är kanske inte i alla sammanhang som lokalerna är optimalt
            utformade. Det handlar om att det verkligen finns ett vård- och
            behandlingsinnehåll som är adekvat. Det behöver naturligtvis utformas
            väldigt specifikt utifrån hur individens behov ser ut. Inte minst
            behöver det finnas aktiviteter att tillgå som motverkar passivisering.
            Det finns mycket som man behöver ägna sig åt för att tiden för
            tvångsvård ska bli så kort som möjligt och ge den effekt som är
            syftet. Syftet är att rädda individers liv och att de ska få ett
            bättre mående. Man ska vända en utveckling.
          </note>
          <note>
            Arbetet med barn och unga är igångsatt, och det behöver verkligen
            fortsätta. Jag ser också att gruppen vuxna måste få motsvarande
            förbättring.
          </note>
          <note>
            Anf. 30 CLARA ARANDA (SD):
          </note>
          <note>
            Fru talman! Vi var lite inne på hur Island hanterar detta. Om
            vi ser på vår omvärld ser vi att det faktiskt finns länder som
            inte spänner fast psykiskt sjuka patienter med bälte. Så mycket
            vet vi. Vi kan ta Island som exempel. Där slutade man spänna fast
            psykiskt sjuka redan år 1932. I stället fokuserar man på att använda
            sig av metoder där samtal och mänsklig kontakt primärt används
            för att få patienten lugn. Som socialministern lyf ­ te handlar
            det om fysiska grepp och fasthållning, men det handlar också om
            att samtala för att lugna patienten. Där tränas personalen i team,
            och de får kanske lära sig ett helt annat sätt att hantera våldsamma
            och farliga patienter.
          </note>
          <note>
            Det finns alltså exempel på andra metoder som jag tycker är betydligt
            mer humana, där patienten inte behöver bli helt omyndigförklarad
            eller fullkomligt utlämnad. Om regeringen nu anser att det är
            en förbättring att genomföra omregleringar som innebär att fastspänning
            ska ske i mindre utsträckning och under kortare tid måste rimligtvis
            en total utfasning av tvångsåtgärden vara den absolut bästa lösningen
            på sikt.
          </note>
          <note>
            Stigmatisering och okunskap lämnar tyvärr utrymme för att psykiskt
            sjuka individer inte bemöts och behandlas på ett likadant sätt
            som personer med fysiska sjukdomar. Det gäller också inom vården,
            och det visar sig inte minst i gamla daterade metoder som inte
            har någon plats inom psykiatrin.
          </note>
          <note>
            Om vi vill göra skillnad kan vi också göra det. Jag hoppas att
            denna viktiga fråga kan få det fokus som den förtjänar.
          </note>
          <note>
            Med detta sagt vill jag tacka för en bra debatt.
          </note>
          <note>
            Anf. 31 Socialminister LENA HALLENGREN (S):
          </note>
          <note>
            Fru talman! Då säger jag att det mycket väl kan vara så att vi
            har möjlighet att på längre sikt fasa ut fastspänningar. Jag tror
            att man också ska titta på tvångsåtgärder generellt, hur de faktiskt
            används.
          </note>
          <note>
            Jag lyfte Island förut, för jag har inte uppfattat att det är
            så många länder som har lyckats fasa ut detta. Man har kanske
            kommit olika långt, och man har kanske detta som en målsättning.
            Men det finns en oro, om man har detta som en målsättning och
            man är för snabb, att man i stället övermedicinerar och att man
            till och med gör det i förebyggande syfte för att det inte ska
            uppstå en situation där man känner ett behov av att hålla fast
            eller spänna fast.
          </note>
          <note>
            Det handlar också om vad det kan leda till när man blir fasthållen
            av en annan individ eller flera andra individer. Vad kan det innebära
            i form av ökad skaderisk? Det handlar också om integritetsaspekten.
            Den tror jag är snudd på jämförbar.
          </note>
          <note>
            Vi vill inte ersätta en tvångsåtgärd med en annan åtgärd som
            kanske inte ger bättre effekt. Vi behöver verkligen möta detta,
            inte minst med ökad kunskap. Jag är väldigt överens med Clara
            Aranda om det. Jag tror att det gäller i de allra flesta sammanhang:
            att man med kunskap och ökad kompetens kommer väldigt långt.
          </note>
          <note>
            Den personal som arbetar i verksamheterna har vi inte talat så
            mycket om nu, men det är klart att det är otroligt utmanande att
            arbeta i en verksamhet med personer som måste tvångsvårdas för
            att deras egna liv ska kunna räddas. Personalen måste ha rätt
            förutsättningar att både kunna hantera den situation som uppstår
            och ha den kunskap som krävs för att ge den behandling som behövs
            för att vända det här måendet.
          </note>
          <note>
            Sedan kan jag inte annat än avsluta med att understryka att vi
            när det handlar om fysiska sjukdomar och diagnoser under en längre
            tid har hanterat det på ett sätt och psykiska sjukdomar och diagnoser
            på ett annat sätt. Om vi kan bryta stigman och se till att vi
            inte gör stor skillnad utan att det faktiskt handlar om vård för
            olika diagnoser är det väl alldeles utmärkt.
          </note>
          <note>
            Tack så mycket för en bra debatt!
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:371 om brukaravgifter som
            alternativ till trängselskatte r
          </note>
          <note>
            Anf. 32 Finansminister MAGDALENA ANDERSSON (S):
          </note>
          <note>
            Fru talman! Jimmy Ståhl har frågat mig om jag kan meddela göteborgarna
            och de boende i kranskommunerna att trängselskatten i Göteborg
            upphör 2047. Jimmy Ståhl har också frågat mig om jag och regeringen
            har övervägt att ta ut brukaravgifter för ny infrastruktur i stället
            för trängsel ­ skatt så som man i dag finansierar Sundsvallsbron
            och Motalabron samt använder frekvent i Norge .
          </note>
          <note>
            Infrastrukturavgifter och trängselskatter har delvis olika syften.
            Infrastrukturavgifter har ett direkt syfte att finansiera bygget
            av en specifik ny bro, väg eller tunnel. Trängselskatten finns
            huvudsakligen för att motverka trängsel.
          </note>
          <note>
            När det gäller trängselskatten i Göteborg finns den alltså inte
            endast för att bidra till finansieringen av Västsvenska paketet.
            Huvudsyftet är att förbättra framkomligheten och miljön. Vilken
            bedömning man gör 2047 är en fråga för framtidens beslutsfattare.
          </note>
          <note>
            Anf. 33 JIMMY STÅHL (SD):
          </note>
          <note>
            Fru talman! Vi har här i dag mottagit finansminister Magdalena
            Anderssons svar angående trängselskatt kontra brukaravgifter.
            Som göteborgare vet man att trängselskatten inte har varit omtyckt.
            Trängselskatten i Göteborg är en punktskatt på vägtrafik som tas
            ut på passager in i och ut ur ett definierat geografiskt område.
          </note>
          <note>
            Huvudsyftena med trängselskatten sägs vara att minska fordonsträngseln
            i till exempel Göteborg och att man vill förbättra framkomligheten
            – hör ni: förbättra framkomligheten – och samtidigt förbättra
            miljön i inner ­ staden och naturligtvis finansiera Västlänken.
          </note>
          <note>
            I Göteborg har det varit ett massivt motstånd mot trängselskatten.
            Vi hade en folkomröstning där nejsidan vann med 56,8 procent över
            jasidan, som fick 43,2 procent. Valdeltagandet var ganska högt;
            det låg på 72,84 procent. Göteborgarna fick dock inte sin vilja
            igenom. Trängselskatten drevs igenom och är i dag ett faktum sedan
            länge.
          </note>
          <note>
            Gällande syftena med trängselskatten kan jag läsa i Magdalena
            Anderssons svar att ”huvudsyftet är att förbättra framkomligheten
            och miljön”. Har då trängselskatten förbättrat framkomligheten
            i Göteborg? Nej, inte över huvud taget. Trängselskatten har däremot
            belastat göteborgarna rent ekonomiskt.
          </note>
          <note>
            Min fråga är egentligen varför man bygger in trängsel i städerna
            i stället för att bygga bort den med ringleder. Är det bara för
            att motivera trängselskatten? Göteborg är en genomfartsstad för
            folk som ska åka till Malmö och Oslo. Dessa tvingas att köra genom
            Göteborg och därmed erlägga trängselskatt.
          </note>
          <note>
            Jag kan inte i min vildaste fantasi förstå varför man inte tar
            de här pengarna och försöker att göra som huvudsyftet säger och
            förbättra framkomligheten och även miljön genom att göra ringleder
            i Göteborg. I stället tar man bort bilkörfält, visserligen ibland
            till förmån för kollektivtrafik, vilket är jättebra. Men man förbättrar
            inte framkomligheten för bilisterna.
          </note>
          <note>
            Det är också en fråga: Ska vi ha en skatt som belastar bilister
            och gör det svårare med framkomligheten – och att man dessutom
            får betala för det? Det är lite absurt.
          </note>
          <note>
            Därför hade det varit intressant att höra vad Magdalena Andersson
            tycker om att städer som har fått trängselskatt, som Göteborg
            och Stockholm, inte förbättrar för bilisterna utan alltså egentligen
            motverkar framkomligheten och belastar miljön. Ju mer man står
            i trängsel, desto mer avgaser spottar man ju ut.
          </note>
          <note>
            Självklart finns det stora fördelar med vissa av byggena. Marieholmstunneln
            är till exempel jättebra, och vi behöver definitivt en ny älvförbindelse.
            Som Hisingsbron byggs blir den dock ett hinder för sjökollektivtrafiken.
          </note>
          <note>
            Detta hade jag jättegärna velat ha svar på.
          </note>
          <note>
            Anf. 34 Finansminister MAGDALENA ANDERSSON (S):
          </note>
          <note>
            Fru talman! Bakgrunden till trängselskatten i Göteborg är att
            Göteborgs kommunfullmäktige tog ett principbeslut i januari 2010
            om att man ville ha en trängselskatt i Göteborg. Efter en framställan
            beslutade sedan riksdagen att man skulle införa en sådan här trängselskatt.
          </note>
          <note>
            Sedan var det, precis som Jimmy Ståhl säger, en folkomröstning
            i Göteborg. Det lokala beslutet var att inte gå vidare med det,
            utan man beslutade att trängselskatten i Göteborg skulle vara
            kvar. Vad som var orsaken till det beslutet tror jag att det finns
            andra som kan svara bättre på än jag.
          </note>
          <note>
            Västsvenska paketet finansieras delvis av den här trängselskatten,
            och det är klart att både Marieholmstunneln och Hisingsbron är
            infrastrukturprojekt som kommer att underlätta för bilisterna
            i Göteborg. Tanken med Västlänken är ju att öka möjligheterna
            för tågtransporter och på så sätt också motverka trängsel på vägarna
            i Göteborg.
          </note>
          <note>
            Anf. 35 JIMMY STÅHL (SD):
          </note>
          <note>
            Fru talman! Jag sticker inte under stol med att det behövs infrastruktur
            ­ projekt. Infrastruktur är en av de viktigaste delarna vi har
            i samhället för att transportera människor till och från arbete
            och skola och när de till exempel ska åka och handla. Vi behöver
            alla typer av infrastruktur.
          </note>
          <note>
            Göteborg har länge varit eftersatt, och det är lite därför jag
            i min fråga till finansminister Magdalena Andersson ifrågasätter
            varför man väljer att ha trängselskatt. Nu är jag mycket väl medveten
            om att Göteborg självt bad om denna lösning, fastän Göteborgs
            medborgare var emot densamma. Marieholmstunneln är av största
            vikt på grund av att Tingstadstunneln var för trång redan när
            den byggdes. Den var inte tillräckligt stor. Hisingsbron behövs
            på grund av att Götaälvbron håller på att rasa – kanske inte ordagrant,
            men den behöver bytas ut väldigt snart.
          </note>
          <note>
            När trängselskatten infördes hade vi som bor i Hisings Backa
            trängselskattskameror överallt. Det gick inte att backa ut bilen
            från parkeringen innan man åkte på en avgift, och det var väldigt
            orättvist. Nu har vi trots allt lyckats få igenom ett Backaundantag,
            vilket vi boende i Backa är väldigt tacksamma för.
          </note>
          <note>
            Samtidigt har man haft en bedömning att 2047 ska trängselskatten
            ha finansierat både tågtunneln, som kallas Västlänken, Marieholmstunneln,
            Hisingsbron och kanske några andra projekt. Magdalena Anderssons
            säger i sitt svar att framtidens beslutsfattare ska få bedöma
            om man ska ta bort trängselskatten eller inte. Min fråga till
            finansministern är om det handlar om Göteborgs beslutsfattare,
            eller om det är i riksdagen som beslutet ska tas.
          </note>
          <note>
            Jag måste kunna åka tillbaka till Göteborg och prata med väljare
            och andra som är irriterade över trängselskatten och ge dem råd
            i hur de ska agera. Bygger man inte bort trängseln men ändå är
            ålagd att ta ut en trängselskatt måste man kunna agera. Jag vet
            att paketet är i full gång och att ekonomin behövs. Sedan kan
            man tycka vad man vill om vissa delar, men det är ett paket, så
            det är inte mycket att göra.
          </note>
          <note>
            Hela Göteborg är i dag en byggarbetsplats. Jag vet knappt hur
            jag ska ta mig till centralstationen i dag när jag åker bil. Sist
            fick min egen pappa släppa av mig mitt på gatan, för det fanns
            ingenstans att ta vägen. Det är nya vägar varje dag, men så är
            det vid större infrastrukturprojekt.
          </note>
          <note>
            Fru talman! Jag vill veta vilka beslutsfattare jag ska diskutera
            med för att få bort trängselskatten 2047.
          </note>
          <note>
            Anf. 36 Finansminister MAGDALENA ANDERSSON (S):
          </note>
          <note>
            Fru talman! Jag noterar att Jimmy Ståhl har en snäll pappa som
            kör honom till stationen.
          </note>
          <note>
            Vad gäller Backaundantaget är jag glad att kunna leverera på
            det. Jag var själv ute redan i valrörelsen 2014 och var tydlig
            med att jag såg ett behov av ett Backaundantag, och jag kunde
            sedan under förra mandatperioden också leverera på det. Dessutom
            blev det ett större Backaundantag än det som hade varit framtaget
            i den lokala dialogen i Göteborg. Det blev alltså ett större undantag
            än vad man hade efterfrågat. Det är naturligtvis bra för alla
            boende i Backa, men det är också viktigt för legitimiteten i trängselskatten.
            Det var ju helt knasigt så som det var utformat från början.
          </note>
          <note>
            Sedan var det frågan om året 2047. Det är ingenting som jag i
            dagarna ägnar jättemycket tid åt reflektera över eftersom jag
            det senaste året har ägnat dag och natt åt att försöka hantera
            den djupa krisen som världen befinner sig i med anledning av den
            pågående pandemin.
          </note>
          <note>
            Frågan är hur dessa beslut kommer att fattas fram till 2047.
            Jag vet egentligen inte varifrån det årtalet kommer från. Bedömningen
            är att paketet kommer att vara avbetalat till någon gång i mitten
            av 2030-talet. Hur beslutsvägarna ser ut då vågar inte jag sia
            om, och i vilken utsträckning det kommer att vara trängsel i Göteborg
            vid det laget är också svårt att sia om. Det kan vara en tid när
            det finns en delningsekonomi där vi delar bilar med varandra på
            ett sätt som vi inte ser i dag eller att man använder elcykel
            eller den nya tågtunneln på ett sätt som det är svårt att spekulera
            om i dag.
          </note>
          <note>
            Det finns myndigheter som jobbar med den typen av trafikanalyser,
            och där finns alla möjligheter i världen att kalla dem till riksdagen
            för att efterhöra hur man tror att trafiksituationen kommer att
            utveckla sig i Göteborg fram på 2030- eller 2040-talet.
          </note>
          <note>
            Anf. 37 JIMMY STÅHL (SD):
          </note>
          <note>
            Fru talman! Jag uppskattar verkligen att finansminister Magdalena
            Andersson har hjälpt till att befria mig från stora delar av trängselskattsavgiften.
          </note>
          <note>
            År 2047 var en siffra som jag hade fått fram. Om jag har fel
            blir jag superglad. Om Magdalena Andersson kan leverera ett färdigbetalt
            paket redan 2030 tänds hoppet för min del.
          </note>
          <note>
            Att jag ställde min fråga till finansministern beror på att trängselskatten
            baseras på en lag, och lag stiftas i riksdagen. Jag vet att en
            del lokala partier i Göteborg har baserat sin politik enbart på
            frågan om trängselskatt, men de har inte varit direkt framgångsrika
            i sin enda fråga. Vad jag förstår är detta en riksdagsfråga, och
            då borde besluten fattas i riksdagen. Det är vad som har påpekats.
          </note>
          <note>
            I övrigt vad gäller trängselskatten har Magdalena Andersson inte
            riktigt grottat in sig i områdena runt Göteborg. Jag tänkte fråga
            om Lindholmen, som över huvud taget inte borde vara belagd med
            trängselskatt. Men jag struntar i den frågan.
          </note>
          <note>
            Men jag vill ändå till slut ställa följande fråga till Magdalena
            Andersson. Är det rätt att om lagen om trängselskatt ska tas bort
            görs det i riksdagen?
          </note>
          <note>
            Anf. 38 Finansminister MAGDALENA ANDERSSON (S):
          </note>
          <note>
            Fru talman! Ja, det är riksdagen som har fattat beslut om trängselskat
            ­ ten. Vill man göra förändringar i trängselskatten eller avskaffa
            trängsel ­ skatten är det riksdagen som fattar beslut om detta.
            Jag utgår från att det kommer att vara så också på 30-talet eller
            på 40-talet. Det var en diskus ­ sion från början om trängselskatten
            var en skatt eller avgift, men det är en annan fråga.
          </note>
          <note>
            Så ja, som det ser ut är det riksdagen som fattar beslut, men
            jag har svårt att se att det inte skulle föregås av en nära dialog
            med de styrande i Göteborg och de önskemål som finns hos göteborgarna
            på 30- eller 40 ‑ talet. Det handlar naturligtvis också om vilka
            önskemål som finns beroende på hur trafik- och miljösituationen
            ser ut då samt också om det finns nya infrastrukturprojekt som
            det finns behov av att finansiera via trängselskatt. Men om det
            är en direkt bro eller tunnel som man avser att finansiera finns
            också möjligheten att då ta ut en infrastrukturavgift i stället.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2020/21:358 om åtgärder mot matchfixning
          </note>
          <note>
            Anf. 39 Statsrådet ARDALAN SHEKARABI (S):
          </note>
          <note>
            Fru talman! Angelika Bengtsson har frågat mig om regeringen är
            beredd att påskynda utredningens arbete för att underlätta arbetet
            i matchfixningsrådet och om jag är beredd att påbörja en grundlig
            kartläggning av brottslighetens omfattning när det gäller matchfixning
            inom idrotten för att kunna sätta in rätt åtgärder. Angelika Bengtsson
            har vidare frågat vilka åtgärder som kommer att vidtas för att
            minska antalet fixade matcher och om jag är orolig över utvecklingen
            samt vad jag tror att den beror på.
          </note>
          <note>
            Den utredning som Angelika Bengtsson syftar på påbörjades i december
            2020 och ska redovisa sitt uppdrag senast den 30 juni 2021.
          </note>
          <note>
            Utredningens uppdrag är att se över förutsättningarna för samverkan
            i arbetet mot manipulation av resultat inom sport, s å kallad
            matchfixning, och föreslå åtgärder för att undanröja eventuella
            hinder för en ändamåls ­ enlig informations ­ delning. Utredningen
            har en väldigt kort tid till sitt för ­ fogande , och den bedrivs
            skyndsamt under ledning av Gunnar Larsson, generaldirektör för
            Kammarkollegiet.
          </note>
          <note>
            När det gäller omfattning en av brottsligheten har Statskontoret
            ett uppdrag att följa upp och utvärdera omregleringen av spelmarknaden.
            Detta uppdrag omfattar särskilt förekomsten av matchfixning. Statskontoret
            har exempelvis kompletterat tillgängliga uppgifter från polisen
            med data från spelbranschen och Svenska Fotbollförbundet. Den
            nämnda utredningens uppdrag är också att underlätta informationsdelning
            , vilket gör det enklare att få en samlad bild av omfattningen.
          </note>
          <note>
            Spel ska vara lustfyllt men handlar också om pengar och därmed
            risk för missbruk. Arbetet mot matchfixning handlar om att skydda
            idrottens integritet men också om att förhindra att spel missbrukas
            för kriminell verksamhet.
          </note>
          <note>
            Spelmarknadsutredningen har nyligen lämnat sitt slutbetänkande.
            I slutbetänkandet, som är ute på remiss, föreslås en ny uppgiftsskyldighet
            för licens - och tillståndshavare rörande utvecklingen på spelmarknaden
            – d etta för att bl and annat ge Spelinspektionen ett bättre underlag
            i arbetet mot matchfixning. Spelmarknadsutredningens förslag,
            tillsammans med kommande förslag från Gunnar Larssons utredning,
            syftar alltså till att öka möjligheterna att motverka matchfixning.
          </note>
          <note>
            Spelinspektionen har därutöver getts ett uppdrag att redovisa
            vilka åtgärder som myndigheten har vidtagit i arbetet mot matchfixning
            samt att göra en bedömning av vilken effekt dessa åtgärder har
            fått eller kan förvä n tas få.
          </note>
          <note>
            Jag kommer att forts ä tt a att arbeta aktivt och vid behov vidta
            de åtgärder som bedöms effektiva för att motverka matchfixning.
          </note>
          <note>
            Anf. 40 ANGELIKA BENGTSSON (SD):
          </note>
          <note>
            Fru talman! Jag tackar statsrådet för svaret på min interpellation.
            Jag tolkar svaret som att regeringen och statsrådet är nöjda med
            de insatser som har gjorts. Jag håller dock inte med.
          </note>
          <note>
            Den här frågan har vi i flera år diskuterat alltmer intensivt.
            Men jag börjar märka av en viss frustration hos dem jag talar
            med om matchfixning. Ett återkommande budskap är att mer måste
            göras snabbare och att mer redan borde ha varit initierat. I stället
            lutar regeringen sig tillbaka mot pågående utredningar.
          </note>
          <note>
            När jag blev invald till den här kammaren 2014 hölls ett seminarium
            om matchfixning. Redan då var det ett problem. Men det fanns hopp
            från polis och idrottsrörelse: Gör vi tillräckligt nu kan vi hejda
            utvecklingen! Tyvärr gjordes inte tillräckligt, och i dag ser
            vi följderna och konsekven ­ serna av detta. De kriminella gängen
            och ligorna har tagit ett stort – och tar ett allt större – grepp
            om idrottsrörelsen, idrottarna och inte minst idrottsledare och
            domare. Vi ser allt fler såväl misstänkta som dömda matchfixningar.
            Det konkreta utfallet är att vi har misslyckats med att hej ­
            da utvecklingen.
          </note>
          <note>
            Det vi vet i dag är att det inte enbart kan åligga klubbarna
            att motverka och arbeta förebyggande. Exempelvis är det inte deras
            uppdrag att utreda eventuella brott, utan polisens. Men det tar
            alltför lång tid att reda ut detta och hitta rutiner.
          </note>
          <note>
            Fru talman! Regeringen tillsatte en ny utredning 2015. Fyra år
            senare hade vi en lag som trädde i kraft. Det är i och för sig
            så här den politiska processen går till. Den tar lång tid, framför
            allt om någonting ska göras om från grunden, som med den nya spellagen.
          </note>
          <note>
            Men jag kan inte släppa eller för den delen förstå varför inte
            regeringen kunnat göra mer med de konkreta förslag som presenterats
            av polis och idrottsrörelse. Den utredning under ledning av Gunnar
            Larsson som statsrådet hänvisar till i sitt svar var vida känd
            redan innan matchfixningsrådet tillsattes. Varför tillsatte man
            inte utredningen tidigare?
          </note>
          <note>
            Fru talman! När den nya spellagen trädde i kraft tillsatte man
            även ett råd som skulle jobba med matchfixning. Det är inte intentionen
            som jag ifrågasätter, utan arbetet som statsrådet initierat och
            som nu inte fungerar eller leder någonvart. När ska statsrådet
            börja lyssna på branschen och på dem som arbetar närmast frågan?
            De säger att mer måste göras i snabbare takt. När kommer statsrådets
            berömda citat om att röka ut de kriminella att bli verklighet?
          </note>
          <note>
            Eftersom den svenska regeringen inte presterade mer vid omregleringen
            av den nya spellagen tog de nordiska idrottsförbunden initiativ
            till att öka samarbetet ytterligare genom gemensamma regelverk
            för avstängningar över landsgränser. Det finns i dag inga internationella
            gemensamma regelverk på matchfixningsområdet, till skillnad från
            vad gäller exempelvis dopningen. Det närmaste vi kommer är Europarådets
            Macolinkonven ­ tion, men den har regeringen inte velat underteckna.
            Man lämnar över ansvaret till någon annan på område efter område.
          </note>
          <note>
            Anf. 41 Statsrådet ARDALAN SHEKARABI (S):
          </note>
          <note>
            Fru talman! Jag tackar Angelika Bengtsson för interpellationen
            och för engagemanget i frågan. Det gläder mig att det finns ett
            väldigt starkt engagemang i denna kammare mot fenomenet matchfixning.
            Jag noterar att både Angelika Bengtsson och andra riksdagsledamöter
            vid flera tillfällen fokuserat på frågan, vilket är väldigt bra.
            Jag deltog nyligen på ett seminarium som arrangerades av riksdagsledamoten
            Anna Wallentheim tillsammans med idrottsrörelsen. Även där framgick
            det att vi har en väldigt nära dialog mellan idrottsrörelsen,
            regeringen och riksdagen. Det är precis den typen av samverkan
            över partigränser och över gränser för olika sektorer som behövs
            för att vi ska lyckas – i enlighet med det citat som Angelika
            Bengtsson återger – röka ut kriminaliteten och specifikt fenomenet
            matchfixning från svensk idrott.
          </note>
          <note>
            Fru talman! Jag blev ansvarig för spelfrågorna i samband med
            maktskiftet 2014. När jag kom till Finansdepartementet i oktober
            2014 kunde jag konstatera att den regering som letts av statsminister
            Fredrik Reinfeldt hade blockerat omregleringen av spelmarknaden
            i åtta år. Tanken var att vi skulle få en omreglering av spelmarknaden
            2008, men den frågan blockerades under hela det regeringsinnehavet.
          </note>
          <note>
            Vi satte igång så fort som möjligt med att omreglera spelmarknaden
            2014. Jag tog kontakt med riksdagens kulturutskott under ledning
            av dåvarande ordförande Per Bill från Moderaterna. Vi jobbade
            väldigt nära riksdagen. På rekordsnabb tid genomförde vi en stor
            strukturreform, nämligen omregleringen av spelmarknaden och införandet
            av ett licenssystem. Jag uppskattar verkligen dialogen och samarbetet
            med riksdagen under hela den process som gjorde att vi efter i
            praktiken två decenniers frånvaro kunde ta över kontrollen över
            den svenska spelmarknaden. Staten gör numera det som är vår grundläggande
            skyldighet, nämligen att skydda svens ­ ka medborgare mot kriminalitet
            och – vad ska man säga – olydnad mot svensk lagstiftning.
          </note>
          <note>
            Nu har vi sedan den 1 januari 2019 verktygen för att kontrollera
            spelmarknaden och därmed också bedriva en effektiv kamp mot matchfixning.
            Spelinspektionen leder arbetet med det råd som är en plattform
            för samverkan mellan olika aktörer som är relevanta på området.
            Spelinspektionen har också nyligen utfärdat begränsningar av vilka
            typer av vadhållningsobjekt som ska vara tillåtna på den svenska
            spelmarknaden. Det har skett mot bakgrund av en väldigt nära dialog
            med den svenska idrottsrörelsen, inte minst med Svenska Fotbollförbundet.
            Vi kunde konstatera att det fanns ett antal vadhållningsobjekt
            som var farliga och som innebar större risk för matchfixning.
            Nu har Spelinspektionen vidtagit de åtgärderna efter nära dialog
            med olika aktörer och regeringen. Restriktionerna trädde i kraft
            den 1 januari.
          </note>
          <note>
            Men vi är inte nöjda. Det är mot den bakgrunden generaldirektör
            Gunnar Larsson fått i uppdrag att identifiera de hinder som finns
            i vägen för ett effektivt arbete mot matchfixning och föreslå
            lagändringar. Det är en snabbutredning. Arbetet bedrivs från och
            med december månad, och vi kommer att ha förslagen på vårt bord
            om några månader. Då förväntar jag mig att det nära samarbetet
            med riksdagen fortsätter även i den här frågan, så att vi kan
            vidta de åtgärder som är nödvändiga. Det kommer att kräva en nära
            dialog, och det är väldigt bra att det finns ett starkt engagemang
            i riksdagen. Jag uppskattar verkligen Angelika Bengtssons interpellation
            och är naturligtvis beredd att svara på de frågor som finns.
          </note>
          <note>
            Anf. 42 ANGELIKA BENGTSSON (SD):
          </note>
          <note>
            Fru talman! Återigen verkar det som att statsrådet skyller ifrån
            sig. Han säger att det är Reinfeldts regerings fel att nuvarande
            lagstiftning kom på plats först 2019. De nya restriktioner som
            kom på plats vad gäller vadhållningsarbetet tycker jag verkligen
            är superbra. Men detta hade kunnat göras tidigare. Redan för flera
            år sedan ifrågasattes det om man skulle kunna spela på gula kort
            eller på låga divisioner. Jag tycker att regleringen är bra.
          </note>
          <note>
            Återigen hänvisar statsrådet till nuvarande utredning, som leds
            av Gunnar Larsson. Den utredning som han leder har konkreta förslag
            som man har känt till i flera år. Varför har man inte tillsatt
            den utredningen tidigare, om man har känt till problematiken med
            att myndigheter som arbetar med matchfixningsfrågan inte kan dela
            viktiga och väsentliga uppgifter mellan varandra? Exempelvis kan
            idrottsförbunden och polisen inte prata samma språk. Då är det
            svårt att utreda, förhindra, motverka och arbeta förebyggande.
            Varför tillsatte man inte utredningen tidigare?
          </note>
          <note>
            År 2018 hade vi 47 fixade matcher – matcher som gjorts upp före
            matchstart. Det är fråga om en stor och kraftig ökning på kort
            tid. Flera experter hävdar att Sverige är paradiset för matchfixning.
            Jag är inte nöjd med det. Jag uppskattar att regeringen och statsrådet
            vill ha en nära dialog med riksdagen, men man måste också kunna
            ta kritik när inte tillräckligt mycket görs, framför allt när
            de som arbetar nära frågan inte är nöjda och är frustrerade över
            att ingenting händer.
          </note>
          <note>
            Jag har fått höra från Matchfixningsrådet att detta arbete inte
            har kunnat utföras under föregående år. Vi är visserligen inne
            i en pandemi, men de kriminella slutar inte att vara kriminella
            bara för att vi befinner oss i en pandemi. Som jag frågade i min
            interpellation: Varför görs inte en kart ­ läggning – med koppling
            till Matchfixningsrådet – för att se hur brottsligheten ligger
            till inom idrottsrörelsen?
          </note>
          <note>
            Jag har ett engagemang för idrotten därför att jag själv har
            idrottat från barnsben, och det är utifrån det perspektivet jag
            ställt denna interpellation. Jag vill ha en ren idrott. Jag vill
            att man ska kunna lita på idrotten och veta att det är rent spel
            som äger rum.
          </note>
          <note>
            Visst är matchfixning en bred fråga. Även spelbolagen är inblandade,
            och detta ligger på statsrådets bord. Men, återigen, mer måste
            göras på kortare tid. Jag tycker att det är tråkigt att statsrådet
            hänvisar till de utredningar som nu ligger.
          </note>
          <note>
            Jag vill ställa ytterligare en fråga gällande straffskalan när
            det gäller matchfixningsbrott. Kommer man att se över straffskalan?
            Det är något som vi i Sverigedemokraterna har föreslagit denna
            kammare. Och kommer regeringen att ge polisen ytterligare resurser
            för att hantera frågan och kunna utreda dessa brott?
          </note>
          <note>
            Anf. 43 Statsrådet ARDALAN SHEKARABI (S):
          </note>
          <note>
            Fru talman! Jag tackar återigen Angelika Bengtsson för frågeställningen.
          </note>
          <note>
            När det gäller kriminaliseringen av matchfixning är det ju den
            här regeringen som på riksdagens bord har lagt fram den proposition
            som innebär att matchfixning är kriminaliserat sedan den 1 januari
            2019, dessutom med tämligen höga straffvärden. Detta är väldigt
            bra.
          </note>
          <note>
            Det som är viktigt nu är att denna lagstiftning används. För
            att den ska kunna användas krävs ett samspel mellan de polisiära
            myndigheterna, idrottsrörelsen och spelbolagen. Då kommer man
            ganska snabbt in på frå ­ gor som är rätt så komplicerade av integritetsskäl.
            Det handlar om informa ­ tionsdelning, dessutom mellan privata
            och offentliga subjekt, vilket natur ­ ligtvis innebär stora risker.
          </note>
          <note>
            Då måste vi naturligtvis utreda de rättsliga förutsättningarna
            för att möjliggöra informationsdelning. Det är just mot den bakgrunden
            som generaldirektör Gunnar Larsson har fått uppdraget att snabbt
            utreda frågan och lägga fram förslag som krävs för att vi ska
            bli effektiva i vårt arbete.
          </note>
          <note>
            Jag tog inte upp regeringen Reinfeldts hantering av frågan för
            att bortförklara. Vi är oerhört offensiva i kampen mot matchfixning,
            men jag vill ge en bild av varför matchfixningsfenomenet etablerats
            i vårt samhälle.
          </note>
          <note>
            Vi hade två decennier då den svenska staten abdikerade från sitt
            ansvar att reglera spelmarknaden. Fram till den 1 januari 2019
            behövde en massa spelbolag som bedriver verksamhet gentemot den
            svenska marknaden inte följa svensk lag – de var baserade på Malta,
            och svensk lagstiftning gällde inte dem. Vi hade alltså ett regelverk
            som inte garanterade att svensk lag behövde lydas av de aktörer
            som bedrev verksamhet gentemot den svenska spelmarknaden.
          </note>
          <note>
            Då var det väldigt bra – och faktiskt nödvändigt – att regering
            och riksdag samverkade och kunde omreglera spelmarknaden och driva
            igenom denna viktiga strukturreform. Det gjordes på rekordtid.
          </note>
          <note>
            Sedan dess – sedan den 1 januari 2019 – har vi kontinuerligt
            jobbat med att justera lagstiftningen och vidta åtgärder för att
            säkerställa att vi verkligen uppnår det som var syftet med spelomregleringen,
            nämligen att den svenska staten skulle återta kontrollen över
            marknaden. Det som jag nämnde nu om att vi har ett förbud mot
            vissa spelobjekt är bara en av de åtgärder som har vidtagits sedan
            den 1 januari 2019.
          </note>
          <note>
            Behöver mer göras? Ja, definitivt. Vi behöver ha ännu bättre
            samverkan mellan idrottsrörelsen, spelbolagen och våra myndigheter.
            Polisens resurser är en sak, men vi måste också säkerställa att
            det finns rätt kompetens på det här området. Då måste vi ta till
            vara de viktiga kunskaper och erfarenheter som finns i idrottsrörelsen.
          </note>
          <note>
            Jag är stolt över att vi har en väldigt nära dialog med Svenska
            Fotbollförbundet; vi har kontinuerligt fört en dialog med Svenska
            Fotbollförbundet under hela denna resa. När Spelinspektionen till
            exempel lade fram förslag på förbud mot spelobjekt som idrottsrörelsen
            inte var nöjd med eftersom man menade att dessa förslag inte var
            tillräckligt långtgående fanns det en lyhördhet hos vår myndighet
            så att myndigheten kunde ta till sig de förslag som kom från idrottsrörelsen
            – bland annat från Svenska Fotbollförbundet – och så att vi fick
            skärpta restriktioner som innebar ännu effektivare verktyg mot
            matchfixning.
          </note>
          <note>
            Jag håller med Angelika Bengtsson, men jag skulle vilja gå lite
            längre än Angelika Bengtsson. Matchfixning är inte bara ett hot
            mot svensk idrott, utan jag skulle vilja säga att matchfixning
            är ett hot mot tilliten i vårt samhälle generellt. Om det går
            att ifrågasätta ärligheten i våra idrotts ­ tävlingar på elitnivå
            får vi en negativ trend vad gäller tilliten generellt i vårt samhälle.
          </note>
          <note>
            Jag delar Angelika Bengtssons uppfattning och kommer att vidta
            de åtgärder som krävs för att vi ska röka ut matchfixningen från
            det svenska samhället. Men det måste nog understrykas att detta
            kommer att kräva samverkan med riksdagen eftersom det rör lagstiftningsfrågor
            och känsliga integritetsfrågor.
          </note>
          <note>
            Anf. 44 ANGELIKA BENGTSSON (SD):
          </note>
          <note>
            Fru talman! Jag kan väl konstatera att jag och statsrådet delar
            engagemanget mot matchfixningen, att vi båda vill lösa det här
            och att vi ser att det inte är några lätta frågor. Eventuellt
            har vi lite olika syn när det gäller hur vi ska komma åt problematiken
            där vi båda vill komma åt den.
          </note>
          <note>
            Återigen: Det är inte intentionen med regeringens arbete som
            jag ifrågasätter, utan det är senfärdigheten som jag ifrågasätter.
            Man måste kunna bekämpa problemet ur flera vinklar samtidigt.
          </note>
          <note>
            Ge polisen mer resurser så att de kan arbeta förebyggande, och
            ge dem framför allt möjlighet att sätta de kriminella bakom lås
            och bom! Och lyssna på idrotten när idrotten varnar!
          </note>
          <note>
            Det absolut viktigaste just nu är väl att se vad Gunnar Larssons
            utredning visar. Även jag ser jättemycket fram emot den utredningen,
            även om jag hade hoppats att vi skulle ha den på bordet redan
            i dag.
          </note>
          <note>
            Jag vill tacka för en bra debatt, och jag säger ”på återseende”
            i den här frågan.
          </note>
          <note>
            Anf. 45 Statsrådet ARDALAN SHEKARABI (S):
          </note>
          <note>
            Fru talman! Tack, Angelika Bengtsson, för denna interpellation
            och för debatten här!
          </note>
          <note>
            Vi kommer om några månader att ha konkreta förslag på vårt bord.
            Gunnar Larsson är en mycket erfaren utredare och generaldirektör
            med breda kunskaper om svensk förvaltning och svensk lagstiftning,
            så vi kom ­ mer att kunna ta emot förslag som ger den svenska
            staten möjlighet till effektivare kamp mot matchfixning. Jag ser
            fram emot ett nära samarbete med riksdagen så att vi så snabbt
            som möjligt kan gå vidare med dessa förslag och vidta de åtgärder
            som utredaren föreslår och som också den svenska idrottsrörelsen
            efterlyser.
          </note>
          <note>
            Vi kommer att intensifiera vår dialog med den svenska idrottsrörelsen
            och specifikt med svensk fotboll och svensk ishockey, mot bakgrund
            av att vi har en oroande trend bakom oss inom dessa två idrotter.
            Vi har hittills varit oerhört lyhörda för de synpunkter som inkommit
            till regeringen och till myndigheter från idrottsrörelsen och
            vidtagit de åtgärder som denna rörelse har efterlyst.
          </note>
          <note>
            Jag är dock övertygad om att Gunnar Larssons arbete kommer att
            ge oss ny vägledning om vilka metoder och kanaler som behöver
            användas i kampen mot matchfixning. Detta kommer med stor sannolikhet
            också att involvera nya aktörer. Det handlar inte bara om polisen
            och idrottsrörelsen, utan det finns definitivt andra aktörer –
            inte minst på finansmarknaden – som har viktiga redskap som kan
            användas i kampen mot matchfixning.
          </note>
          <note>
            Jag ser fram emot att ha de förslagen på regeringens bord om
            några månader och därmed också fortsätta dialogen med riksdagen.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2020/21:365 om vägunderhållet i Sverige
          </note>
          <note>
            Anf. 46 Infrastrukturminister TOMAS ENEROTH (S):
          </note>
          <note>
            Fru talman! Magnus Jacobsson har ställt flera frågor till mig
            om väg ­ underhållet i Sverige.
          </note>
          <note>
            En god tillgänglighet i hela Sverige är nödvändig för att det
            ska vara möjligt att bo, leva och verka i alla delar av landet
            samt för att få ett Sverige som håller ihop. Regeringen beslutade
            under 2018 om en nationell trafikslagsövergripande plan för transportinfrastrukturen,
            och den innebär en satsning på över 700 miljarder kronor. Planen
            möjliggör investeringar i hela landet och medför en rekordstor
            satsning på vägunderhåll om totalt 164 miljarder kronor.
          </note>
          <note>
            Regeringen har fortsatt att satsa på vägunderhållet. Efter regeringens
            förslag i en extra ändringsbudget i maj 2020 tillfördes ytterligare
            medel till underhåll av vägar i landsbygd omfattande 300 miljoner
            kronor. Efter regeringens förslag i budgetpropositionen för 2021
            har anslaget för vägunderhåll utökats med 500 miljoner kronor
            per år under perioden 2021–2023 där fokus är på det finmaskiga
            vägnätet på landsbygden. Regeringens satsningar möjliggör för
            Trafikverket att genomföra angelägna underhållsåtgärder på hela
            det statliga vägnätet.
          </note>
          <note>
            Efter många år av underinvesteringar kan jag konstatera att regeringen
            nu genomför satsningar som skapar förutsättningar för en hög nivå
            på standard på vägnätet. Satsningarna bidrar till en god tillgänglighet,
            hög trafiksäkerhet och även ökad sysselsättning.
          </note>
          <note>
            Regeringen har inlett arbetet med att ta fram en ny nationell
            plan för utveckling av transportinfrastrukturen och avser att
            lägga fram en infrastrukturproposition för riksdagen under våren
            2021 . Efter riksdagsbeslut om ekonomiska ramar fortsätter arbetet
            med den så kallade åtgärdsplaneringen. Den innebär att de åtgärder
            som bör prioriteras i den nationella planen identifieras. Beslut
            om ny nationell plan planeras till 2022.
          </note>
          <note>
            Anf. 47 MAGNUS JACOBSSON (KD):
          </note>
          <note>
            Fru talman! Tack, Tomas Eneroth, för svaret!
          </note>
          <note>
            Jag skulle kunna travestera Sverige kan bättre eller nöjd men
            inte nöjd, höll jag på att säga. Det är egentligen det som är
            vårt dilemma här. Båda våra partier har ju i olika sammanhang
            lyft fram vikten av infrastruktur. Men det hindrade inte att det
            precis i dagarna kom en rapport från Transportföretagarna som
            just pekar på det faktum att med de planer som statsrådet precis
            redogjorde för kommer vi att hamna i ett läge med en underhållsskuld,
            enligt deras bedömning, på omkring 40 miljarder 2030.
          </note>
          <note>
            Vi uppvaktas som riksdagsledamöter av människor från hela landet,
            vilket jag antar att även statsrådet gör, som pekar på hur Trafikverkets
            vägunderhåll minskar och hur det bland annat resulterar i allt
            sämre vägar med risk för olyckor och att man i stället för att
            genomföra underhåll, som det uppfattas, sänker hastighetsgränserna.
          </note>
          <note>
            Rapporten visar också att det bristande underhållet drabbar hela
            landet. Men hur vi än vänder och vrider på det har de av oss som
            bor i städer ofta alternativ. Det är också så att i en del städer
            är det kommunen och regionen som står för en del av underhållet,
            så man märker inte skadan riktigt lika mycket. Men för dem som
            är helt hänvisade till Trafikverkets vägar, där underhållet uppenbarligen
            halkar efter och där man i stället för att lösa problemen sänker
            hastighetsgränsen, leder det till oro, irritation och frustration.
          </note>
          <note>
            Samtidigt som vi talar om underhåll har vi i denna kammare vid
            flera tillfällen talat om industrins behov av utveckling av fler
            BK4-vägar. Transportsystemet, som är blodomloppet i det svenska
            näringslivet men även privatlivet vad gäller möjligheten att förflytta
            sig, börjar att få stora problem.
          </note>
          <note>
            Det är därför som jag har ställt frågan till statsrådet om han
            ser problemet och vad han ämnar göra. Jag är givetvis tacksam
            för de formella svaren, men jag är rädd att människor inte fullt
            ut kommer att nöja sig med dessa.
          </note>
          <note>
            Vad är ambitionen och viljan, och var är glöden från statsrådet,
            fru talman?
          </note>
          <note>
            Anf. 48 THOMAS MORELL (SD):
          </note>
          <note>
            Fru talman! Jag blandar mig i den här debatten lite grann just
            för att vägarna är någonting som engagerar mig.
          </note>
          <note>
            Hela landet ska leva, sägs det ofta, och en viktig förutsättning
            för detta är att infrastrukturen fungerar. Vägnätet har en oerhört
            viktig roll här, även om naturligtvis både sjöfart och järnväg
            också kan vara viktiga. Men vägarna är otroligt viktiga.
          </note>
          <note>
            Jag har tillbringat en stor del av mitt liv ute i det svenska
            vägnätet. Under min tid vid trafikpolisen var jag med och utredde
            ungefär 300 olyck ­ or med dödsfall eller svårt skadade. Då var
            saken den att man skulle ta reda på huruvida det var förare, fordon
            eller väg som var orsaken till olyckan, och i de allra flesta
            fall var det föraren. Men gång på gång upptäckte vi också att
            brister i vägsystemet hade orsakat olyckan med en tragisk utgång.
          </note>
          <note>
            Av den rapport som vi har fått ta del av kan man ana att allt
            fler olyckor i framtiden kommer att ske på grund av bristande
            vägunderhåll. Nu har jag inte den aktuella siffran, men jag vet
            att för ett tag sedan beräknades varje dödsfall i trafiken kosta
            ungefär 27 miljoner kronor. Då kan man snabbt inse vilka kostnader
            detta betyder för samhället, förutom den personliga tragedin för
            de människor som drabbas, för det kan inte mätas i pengar.
          </note>
          <note>
            Om vi ska ha ett vägnät som är säkert, om vi ska kunna leva upp
            till nollvisionen och om vi har viljan att hela landet ska leva
            måste vi satsa pengar på vägnätet. Oavsett om man bor i Göteborg,
            i Västerås eller i Vilhelmina, som ligger i Norrlands inland,
            måste det ju fungera att ta sig till sitt arbete och sköta sin
            vardag.
          </note>
          <note>
            Jag har förmånen att få resa ganska mycket, även på väg faktiskt.
            Förra veckan var jag ute och åkte på en så stor väg som E20. Jag
            svängde av från den i Mariestad. Där var det ett stort hål mitt
            i vägbanan, så jag fick svänga ned mot dikeskanten för att ta
            mig förbi, för annars hade framvagnen slagits sönder. Detta skedde
            alltså på en av Sveriges största vägar, E20. Det är alltså inte
            bara det finmaskiga vägnätet långt ute på landsbygden som har
            bekymmer, utan även de större stråken lider av att det inte avsätts
            tillräckligt med resurser för att säkerställa säkerheten och framkomligheten.
          </note>
          <note>
            Jag pratade med en trafikpolis häromdagen. På grund av att snöröjning
            ­ en inte kom fram hade trafiken blivit stående i timmar. Han
            sa: Det går inte att röja en väg som har så dåligt underlag att
            snöröjningen inte kan hantera situationen.
          </note>
          <note>
            Vi står i ett läge där en redan dålig situation förvärras, och
            då måste det tillföras mer pengar. Statsrådet säger att det aldrig
            har gjorts så stora investeringar i vägnätet som nu. Fine, men
            det är alldeles uppenbart att det inte räcker. Rapporten visar
            ju på en skrämmande utveckling om man inte ökar takten på underhållet
            av det svenska vägnätet.
          </note>
          <note>
            Anf. 49 Infrastrukturminister TOMAS ENEROTH (S):
          </note>
          <note>
            Fru talman! Tack, Magnus Jacobsson och naturligtvis också Thomas
            Morell, för engagemanget! Det är otroligt viktigt.
          </note>
          <note>
            Det är viktigt att komma ihåg att det aldrig har satsats så mycket
            på det svenska vägnätet som nu. Trafikverket har aldrig tidigare
            haft så mycket pengar för att underhålla det svenska vägnätet.
            Den nationella planen inne ­ håller 100 miljarder mer än när Moderaterna
            styrde landet. Då hade vi en regering ledd av Moderaterna, vilket
            Sverigedemokraterna tycker vore bäst för Sverige, som prioriterade
            skattesänkningar före satsningar på in ­ frastrukturen.
          </note>
          <note>
            Här står vi nu efter år av underinvesteringar, då man lät bli
            att satsa på järnväg och på vägar. Detta hämtar vi nu hem med
            stora satsningar. Men trafiken ökar, behoven ökar och inte minst
            ökar andelen godstransporter.
          </note>
          <note>
            Framför allt för dem som tror att allt löser sig med satsningar
            på vägar vill jag ta exemplet väg 40 mellan Göteborg och Borås,
            en av de tyngst trafikerade sträckorna i Sverige i dag. Snart
            kan man inte sätta in fler bussar eller mer transporter där därför
            att det är för tätt.
          </note>
          <note>
            Där är lösningen att göra järnvägssatsningar , så som vi aviserade,
            Göte ­ borg–Borås. Det är en otroligt viktig del i det som sedan
            blir byggandet av nya stambanor. Jag noterar att Sverigedemokraterna
            är motståndare till byggandet av nya stambanor. Men vi behöver
            satsningar för att avlasta vägnätet. Genom att bygga Norrbotniabanan
            eller tillföra ny kapacitet i järnvägssystemet kan vi också flytta
            över en hel del av de godsmängder som annars tynger det svenska
            vägnätet.
          </note>
          <note>
            Vi ska givetvis också fortsätta att satsa mycket på väg. Trafikverket
            har i sitt inriktningsunderlag till regeringen pekat på behovet
            av mer väginfrastruktur. Magnus Jacobsson har här helt rätt; det
            kommer att behövas mer resurser till svensk väginfrastruktur.
          </note>
          <note>
            Man ska dock komma ihåg att vi står inför ett läge där regeringen
            och riksdagen ska ställa sig bakom och fatta beslut om ramen för
            detta. Det kommer att avgöra. Nu är det lite upp till bevis för
            alla riksdagens partier hur mycket resurser de vill satsa på infrastruktur
            – eller om skattesänkningar eller annat kommer före. Det är sedan
            i nationell plan 2022 som ställningstagandena görs om vilka objekt
            det ska satsas på.
          </note>
          <note>
            Jag tror att alla som har rest i Sverige inte minst under sommarmånaderna
            de senaste åren har märkt att det är fler vägarbeten än tidigare
            och mer underhållsarbete av järnväg. Det är för att vi har fattat
            modiga beslut om att prioritera att upprätthålla kvaliteten i
            det svenska vägnätet och järnvägen. Vi skjuter till resurser.
            Men efter år av underinvesteringar är behoven givetvis stora.
          </note>
          <note>
            Det vi har gjort de senaste åren är att särskilt öronmärka resurser
            till vägnätet på landsbygd för att det behövs.
          </note>
          <note>
            Men ska vi långsiktigt lösa detta handlar det om att hantera
            resurserna och resursbehoven till svensk infrastruktur. Sverige
            har en befolkning på över 10 miljoner invånare och en arbetsmarknad
            och en exportindustri som går bra. Vi måste därför utveckla ännu
            högre kapacitet i både järnvägs ­ system och sjöfart.
          </note>
          <note>
            Vi måste göra förändringar som avlastar vägnätet, till exempel
            genom att bygga ut kapaciteten i järnvägssystemet och lägga mer
            gods på sjöfart. Det är så vi klarar utmaningen att säkerställa
            både en god trafiksäkerhet och ett stärkt svenskt vägnät.
          </note>
          <note>
            Jag tror att utgångspunkten den kommande tiden kommer att vara
            en diskussion om vad som är viktigast att prioritera i detta läge.
            En viktig del är givetvis att stärka kvaliteten i vägnätet liksom
            att ha utrymme och råd att investera i till exempel nya stambanor
            och Norrbotniabanan för att fler transporter ska kunna gå klimatsmart.
          </note>
          <note>
            Anf. 50 MAGNUS JACOBSSON (KD):
          </note>
          <note>
            Fru talman! Jag satt i riksdagen 19 98– 20 02, och den debatt
            vi för i dag är rätt lik debatten då. Det hjälper nog inte att
            peka tillbaka på fornstora eller fornsmå dagar, för faktum är
            att vi har en situation här och nu.
          </note>
          <note>
            Jag har haft förmånen att vara kommunalråd i en majoritetssituation
            i Uddevalla och förmånen att vara gruppledare i opposition. Hemma
            i Udde ­ valla var det ibland lättare att hålla igen på underhållet
            av fastigheterna och betala till skolan och hantera försörjningsstödet.
            Det ena såg man över tid medan det andra var lagstadgat.
          </note>
          <note>
            Hos oss resulterade detta i att vi fick riva en del förskolor.
            Underhållet var så eftersatt att det var bättre att bygga nytt.
            I min enfald trodde jag att vi var lite ensamma om detta, men
            jag har förstått att så här ser det ut lite här och var i riket
            – och det oavsett politisk majoritet.
          </note>
          <note>
            Vi tog tag i underhållsproblemen när vi bildade regering efter
            valet 2006, och Socialdemokraterna fortsatte med det när de vann
            valet åtta år senare – så jag varken förhäver mig eller förminskar
            någon.
          </note>
          <note>
            Men faktum kvarstår: Vi ser samma problem i dag fast i det nationella
            trafiksystemet. Vi ser ett bristande underhåll som resulterar
            i att vägbanken tar slut. Vi ser ett bristande underhåll som gör
            enskilda människor oroliga när de är ute och kör på vintern.
          </note>
          <note>
            Fru talman! Då hjälper det inte att statsrådet tala r om sjöfart
            och järnväg. Det går inte så många tåg från Färgelanda till Uddevalla,
            och vi har inte jättemycket spårbunden eller kanalbunden trafik
            från Torp in till centrum. Sverige ser inte ut så. Järnvägen och
            sjöfarten har sin styrka och kan avlasta mycket av godset om rätt
            förutsättningar ges. Men vi kommer inte undan att hantera vägarna.
          </note>
          <note>
            Fru talman! Jag delar statsrådets uppfattning att detta kommer
            att kännas i pengapungen. Hittills har de flesta partier haft
            ungefär samma budget – inte helt, vi ska inte ta någon ära åt
            ena eller andra hållet – men våra partier har haft ungefär samma
            budget.
          </note>
          <note>
            Det finns dock en liten skillnad. Kristdemokraterna har de två
            senaste åren, efter samråd inom partiet, sagt att den så kallade
            bompengen i Stockholm och Göteborg inte är rolig men behövs. Jag
            trivs inte alls med att få betala extra när jag kör in i Göteborg.
            Det är ju extra tråkigt att jag kör in för att man river upp vägarna.
            Men jag ser att i förlängningen kommer det jag betalar när jag
            kör in i Göteborg att bidra till en bättre infrastruktur i Göteborg.
            Detta har Göteborgs stad, regionen och regeringen gjort gemensamt,
            till och med mellan regeringar.
          </note>
          <note>
            Fru talman! I mycket är vi överens. Men i just denna fråga har
            Kristdemokraterna i sin budget och motion sagt sig vara positiva
            till bompeng. Jag tror inte att vi kommer att klara en HH-förbindelse
            eller en ny Ölandsbro utan någon form av medfinansiering. Vi kommer
            att få tänka nytt och låta kommuner, regioner och statsmakt arbeta
            tillsammans.
          </note>
          <note>
            Fru talman! Jag efterlyser en vision. Jag saknar glöden för att
            lösa de problem vi har i trafiken.
          </note>
          <note>
            Anf. 51 THOMAS MORELL (SD):
          </note>
          <note>
            Fru talman! Järnväg i all ära. Det är uppenbart att statsrådet
            inte har läst våra motioner. Vi säger nej till höghastighetståg
            men vill satsa på andra delar av järnvägen, just för att kunna
            få bättre godstransport. Uppe i Norrlands inland är man inte särskilt
            betjänt av att tåg nere i Skåne far fram i 300 kilometer i timmen.
            Det är ju där uppe de stora problemen finns när skogsindustrin
            ska ha ut sin råvara från skogen.
          </note>
          <note>
            Lite som Magnus var inne på vad gäller dåligt vägunderhåll: Håller
            taket inte tätt blir huset skadat. Så ser det ut på vägarna i
            dag. Åker man på riksväg 26 eller E45 ser man längsgående sprickor
            i vägbanan och att sättningen i vägbanken gör att asfalten trycks
            ut i dikeskanten. Det är givet att man får skador i vägkroppen
            när det läcker ned vatten och frosten sedan kommer och gör sitt
            till.
          </note>
          <note>
            Behovet av att rusta vårt vägnät är enormt, oavsett var vi är.
            Det är viktigt för vår industri och för dem som lever, bor och
            verkar i landet. För dem som bor i storstäder löser det sig i
            regel, även om man givetvis också där är i behov av ett bra vägnät.
            Ska vi få skogsindustrin, mindre industrier på mindre orter och
            livsmedelsproduktionen att fungera måste vi ha ett vägnät som
            fungerar.
          </note>
          <note>
            Om vi dessutom ska nå nollvisionens mål måste vi har ett vägnät
            som är säkert att färdas på.
          </note>
          <note>
            Rapporten visar dock att vi är på väg i motsatt riktning, och
            det bekymrar mig.
          </note>
          <note>
            Anf. 52 Infrastrukturminister TOMAS ENEROTH (S):
          </note>
          <note>
            Fru talman! Jag tackar debattörerna.
          </note>
          <note>
            Jag tänker på det sistnämnda. Tidigare tog jag exemplet Göteborg
            − Borås. Nu tar jag Västerdalsbanan. Vårt val att uppgradera järnvägssträckan
            vid Malungsfors så att skogsindustrin kan lämna över transporterna
            till elektrifierad järnväg var inte bara en viktig investering
            i utpräglad landsbygd. Det innebär också smartare transporter
            för skogsindustrin och 7 500 lastbilar färre om året på en sträcka
            som tidigare varit hårt nedsliten. Det är tufft med så mycket
            tung trafik, inte minst för alla som bor i området.
          </note>
          <note>
            Det är denna poäng jag försöker göra också på samhällsnivå. Godstransportrådets
            analyser och Trafikanalys rapporter över godstransporterna framöver
            visar tydligt på ökade transportmängder, och då måste vi tänka
            lite smartare. Vi måste se till att vi också får en överflyttning
            till järnväg och sjöfart.
          </note>
          <note>
            Därmed inte sagt att vi inte ska satsa på vägarna. Vi satsar
            mer än någonsin. Det har aldrig funnits så mycket resurser för
            att upprätthålla kvaliteten på vägarna, men det är ett högt slitage.
            Vi har ökade mängder trafik, och därför är det viktigt att säkra
            och prioritera. Vi prioriterar inte minst skogsindustrins transporter
            med BK4, där vi nu – vilket inte gjordes tidigare – ökar bärigheten
            så att man kan köra med 74 tons lastbilar på prioriterade sträckor.
            Detta är något som ger skogsindustrin fördelar när de ska få ut
            timret ur skogen, också med längre och tyngre fordon, så nog har
            vi en väldigt tydlig transportpolitik som till skillnad från tidigare
            tar sikte på näringslivets behov i hela landet, inte minst skogsindustrins
            men för den delen också besöksnäringens.
          </note>
          <note>
            Jag tycker att Magnus Jacobsson resonerar klokt. Jag tycker också
            att finansieringsfrågan är intressant, inte minst med de stora
            behov som vi kan se framför oss. Detta reser frågan om vägslitageavgiften,
            där det har funnits ett kompakt motstånd hos flera borgerliga
            företrädare, Sverigedemokraterna inräknade, mot tanken att det
            inte bara är svenska åkerier som ska betala för transporter på
            svenska vägar utan också utländska åkerier. I dag görs detta i
            väldigt liten omfattning, inom den så kallade eurovinjetten, som
            krymper som Europasamarbete och där det snart bara är tre ytterligare
            länder som i någon mening betalar för att köra på svenska vägar.
          </note>
          <note>
            Varför finns det en sådan tveksamhet och ett sådant motstånd
            mot att se till att vi har en grundläggande beskattning som gör
            att alla tunga trans ­ porter, som sliter ordentligt på det svenska
            vägnätet, är med och betalar, inte bara svenska åkerier? Varför
            ska inte bulgariska, litauiska, polska eller andra åkerier också
            betala för att de kör på svenska vägar? Den tidigare Alliansen
            och numera borgerliga partier har sagt att de inte vill vara med
            om detta. Jag förstår inte varför. Det vore ett bra sätt att se
            till att alla är med och betalar för det slitage som finns på
            de svenska vägarna. I dag är det bara svenska åkerier som gör
            det. Det vore ett välkommet tillskott eftersom en stor del av
            transporterna på våra vägar utförs av utländska åkerier.
          </note>
          <note>
            Vi jobbar med att förbättra konkurrensförutsättningarna för svenska
            åkerier och se till att vi har tuffare kontroller för cabotagetrafiken
            och lika och bättre löner för de utländska chaufförerna, så att
            lönerna inte dumpas och svensk åkerinäring på det sättet konkurreras
            ut. Men i grunden, efter ­ som finansieringsfrågan lyfts upp,
            vilket jag tycker att Magnus Jacobsson gör klokt i, måste vi ställa
            oss frågan: Är det inte rimligt att de som använ ­ der våra vägar,
            till exempel utländska åkerier, ska vara med och betala? Det vore
            intressant att få ett svar från både Kristdemokraterna och Sverige
            ­ demokraterna på den frågan.
          </note>
          <note>
            Anf. 53 MAGNUS JACOBSSON (KD):
          </note>
          <note>
            Fru talman! Jag noterar att det blev ett transportpolitiskt anförande
            om åkerierna. Det gläder mig. Det är ett par av dem som verkligen
            använder våra vägar, och de är helt beroende av att vägarna fungerar.
            Då vill jag, fru talman, i all ödmjukhet påminna ministern om
            att Kristdemokraterna i åt ­ minstone våra två senaste motioner
            när det gäller utgiftsområde 22 har lyft fram idén om ett nytt
            beskattningssystem. Vi har pekat på att man behöver ha någon form
            av kilometerbeskattning där man även stoppar in miljö ­ effekter
            och mycket annat. Detta har vi uttryckt i två motioner i rad.
          </note>
          <note>
            Jag har all respekt för att det inte går att hinna med allt.
            Det gör inte jag heller, fru talman, men vi har två år i rad pekat
            på att transportsektorn borde tas först. Vi har uttryckt detta
            i form av att man skulle kunna ha en digital puck som ska vara
            placerad i rutan så att polisen, ungefär som med skattemärkena
            förr, kan se om den finns där eller ej. Om pucken sitter i rutan
            spelar det inte så stor roll vad man har för nummerskylt, utan
            man betalar för att man kör i Sverige. Då betalar man även om
            man kör på småvägar och försöker sig krångla sig fram i systemet.
          </note>
          <note>
            Från kristdemokratiskt håll har vi, även i Almedalen, haft seminarier
            om detta, för vår bestämda uppfattning är att vi måste hitta nya
            resurser för att klara vägunderhållet. Vi måste även hitta resurser
            för att förbättra infrastrukturen. Till skillnad från Miljöpartiet,
            som stod här i en debatt och sa att det svenska vägnätet är färdigbyggt,
            anser vi kristdemokrater att vägnätet och underhållet behöver
            förbättras. Vi har pekat på två olika finansieringslösningar som
            de facto innebär att de som använder systemet är med och betalar
            för det.
          </note>
          <note>
            Jag tror, fru talman, att vi från vårt håll har svarat tydligt,
            men vi konstaterar att vi inte kan utreda längre som parti.
          </note>
          <note>
            Anf. 54 Infrastrukturminister TOMAS ENEROTH (S):
          </note>
          <note>
            Fru talman! Tack, Magnus Jacobsson, för svaret!
          </note>
          <note>
            Jag kommer ihåg nu att Thomas Morell inte hade möjlighet att
            svara, men jag tänker att jag kan få ett svar från Sverigedemokraterna
            i ett annat sammanhang.
          </note>
          <note>
            Jag välkomnar verkligen svaret från Kristdemokraterna, för det
            är den utmaningen som vi står inför. Sverige är ett exportberoende
            industriland. Vi är ett land som har starka behov av att upprätthålla
            en väl fungerande infrastruktur och se till att exportindustrin
            har goda möjligheter att kompensera. Vi är ett stort land, och
            det är ibland en konkurrensnackdel efter ­ som det leder till
            fler transporter. Låt oss kompensera detta genom att ha smartare
            och effektivare transporter och samtidigt – självfallet – hållbara
            transporter. Det är därför vi jobbar med biobränsle och reduktionsplikten.
            Det är därför vi jobbar med elektrifiering, och nu påskyndar vi
            det med Elektrifieringskommissionen. Och det är därför vi jobbar
            intensivt ihop med fordonsindustrin, inte minst Scania och Volvo,
            som nu elektrifierar fordonen.
          </note>
          <note>
            Vi planerar för byggandet av elvägar men bygger också ut vägelen,
            det vill säga laddinfrastrukturen. På det sättet ser vi till att
            vi får hållbara transporter. Men vi har också effektiviteten,
            och då ligger det i sakens natur att det kommer att vara kostsamt.
            Till viss del kommer transportköparna att få vara med och betala
            för detta. Det finns inga fria transporter, brukar jag säga, och
            det är viktigt att komma ihåg. Men vi kan fundera över finansieringsförutsättningarna,
            och det är därför frågan om vägslitageavgiften är viktig.
          </note>
          <note>
            Jag tror att det är väldigt enkelt för alla att inse behovet
            av att, efter år av underinvesteringar, satsa mer på både järnvägsunderhåll
            och vägunderhåll. Jag vill ändå, för säkerhets skull, i detta
            sammanhang säga att det kommer att vara en avvägning när ramen
            väl är satt för hur mycket vi behöver satsa på nyinvesteringar,
            vare sig det är nya vägar eller järnvägar eller farledsfördjupningar.
            Transportsektorn behöver utvecklas; det är vi alldeles säkra på.
          </note>
          <note>
            Interpellationsdebatten var härmed avslutad.
          </note>
          <note>
            § 16 Svar på interpellationerna 2020/21:366, 369 och 370 om riks
            ­ intressen och planerade stambanan mellan Göteborg och Borås
          </note>
          <note>
            Anf. 55 Infrastrukturminister TOMAS ENEROTH (S):
          </note>
          <note>
            Fru talman! Jan Ericson och David Josefsson har ställt ett antal
            frågor till mig om markanspråk och riksintressen kopplat till
            den nya stambanan mellan Göteborg och Borås. Jag väljer att besvara
            interpellationerna gemensamt.
          </note>
          <note>
            Till skillnad från Moderaterna har regeringen som ambition att
            inte bara bygga en ny järnväg mellan Göteborg och Borås utan också
            att nya stambanor för höghastighetståg ska färdigställas. För
            att minimera osäkerheter i planeringen av de nya stambanorna hade
            regeringen önskat en bred politisk diskussion om finansieringen
            av de nya stambanorna, men Moderaterna har tackat nej till att
            delta, trots en bred uppslutning kring en utbyggnad bland kommuner,
            regioner och en stor del av näringslivet.
          </note>
          <note>
            Trafikverket har i uppdrag att lämna uppgifter för de områden
            som Trafikverket bedömer är av riksintresse när det gäller kommunikationer.
            All t eftersom Trafikverkets planeringsarbete för nya infrastrukturobjekt
            fortgår går det att minska utbredningen av de områden som behöver
            omfattas av ett utpekande för riksintresse. Planeringsarbetet
            klargör successivt förutsättningar na såväl för framtida transportinfrastruktur
            som för annan planering. I tillåtlighetsprövningen av den nya
            stambanedelen Göteborg – Borås kommer regeringen att ta ställning
            till lokaliseringen av järnvägen. Jag som minister kan och får
            inte uttala mig om vilka bedömningar som myndigheter eller regeringen
            kan komma att göra i ett framtida enskilt ärende.
          </note>
          <note>
            Anf. 56 DAVID JOSEFSSON (M):
          </note>
          <note>
            Fru talman! Jag tackar statsrådet för svaret. Men svaret från
            statsrådet svarar inte alls på min fråga. Därför upprepar jag
            den. Vilka åtgärder ämnar statsrådet vidta för att minimera påverkan
            av riksintressen för framtida infrastruktur på bostadsbyggande
            och stadsutveckling?
          </note>
          <note>
            Min ambition är alltså varken att ha en stor debatt för eller
            emot en järnväg mellan Göteborg och Borås eller att få statsrådet
            att svara kring ett enskilt ärende – tvärtom.
          </note>
          <note>
            Men denna interpellationsdebatt handlar om hur myndigheternas
            planeringsarbete, tillsammans med långsamma politiska beslutsprocesser,
            går ut över enskilda individer och samhället i stort.
          </note>
          <note>
            Att statsrådet inte vill se denna problematik, och än mindre
            ge svar på min fråga, är faktiskt bara genant för ministern. Men
            det visar också på en likgiltighet för de tusentals svenskar som
            berörs eftersom de råkar bo på fel plats, en plats som myndigheterna
            och regeringen någon gång i framtiden kanske vill bygga på.
          </note>
          <note>
            I denna debatt är exemplet med järnvägen mellan Göteborg och
            Borås en bra illustration. Detta handlar nämligen om att Trafikverket
            kommer att peka ut ett antal möjliga förslag till så kallade korridorer
            där en järnvägssträckning kan dras och samtidigt låsa dessa korridorer
            som riksintressen.
          </note>
          <note>
            Underhandsinformation pekar mot att Trafikverket kommer att föreslå
            tre korridorer. Det innebär att minst två områden i slutändan
            inte ens kommer att beröras av järnvägsdragningen men kommer att
            låsas under betydande tid.
          </note>
          <note>
            När ett riksintresse pekas ut innebär det stora konsekvenser,
            oavsett om det är enskilda villaägare som ser värdet på sina hus
            sjunka, enskilda näringsidkare som inte kan bygga ut sin verksamhet
            eller stadsutvecklingsprojekt som läggs i byrålådan.
          </note>
          <note>
            I en artikel i Lokalpressen Härryda den 13 december förra året
            beskri ­ ver verksamhetschefen för plan- och bygglov i Härryda
            kommun situatio ­ nen på följande sätt:
          </note>
          <note>
            Att dragningarna nu blir ett riksintresse gör det svårare för
            våra med ­ borgare, och det känns mycket beklagligt. Det skulle
            vara mycket önskvärt att man snarast hittar en korridor och smalnar
            av denna så att vi vet mer exakt var man tänker bygga järnvägen.
            Det är viktigt att inte Götalands ­ banan får ligga som en våt
            filt över vår kommun längre än nödvändigt.
          </note>
          <note>
            Fru talman! Detta är ett problem inte bara kring Götalandsbanan
            utan generellt. Vad som behövs är snabba och effektiva beslutsprocesser
            hos myndigheterna. Men det handlar också om ett politiskt ansvarstagande.
            Om det finns ett tydligt politiskt ledarskap som är berett att
            fatta beslut minskar osäkerheten och därmed också behovet av att
            peka ut stora områden under lång tid.
          </note>
          <note>
            Fru talman! Det kan vara så att statsrådet kanske på någon kurs
            på Bommersvik någon gång har lärt sig att anfall är bästa försvar
            när man blir trängd i en debatt. Därför blir det här i dag ett
            utfall kring att vi moderater är emot höghastighetståg i stället
            för en diskussion om hur enskilda drabbas av riksintressen.
          </note>
          <note>
            Det stämmer att vi moderater är skeptiska till höghastighetståg.
            Jag ser hellre satsningar i spårinfrastrukturen kring våra storstäder
            så snart som möjligt än höghastighetståg om några decennier. Jag
            ser hellre att färre göteborgare står och huttrar på perronger
            på grund av försenade tåg än att jag som riksdagsledamot kan åka
            fram och tillbaka till Stockholm 20 minuter snabbare om 20 år.
          </note>
          <note>
            Men, som sagt, det var inte min fråga. Därför upprepar jag den.
            Vilka åtgärder ämnar statsrådet vidta för att minimera påverkan
            av riksintressen på bostadsbyggande och stadsutveckling såväl
            mellan Göteborg och Borås som i Sverige i stort?
          </note>
          <note>
            Anf. 57 JAN ERICSON (M):
          </note>
          <note>
            Fru talman! Jag tackar ministern för svaret.
          </note>
          <note>
            Redan 2012 beslutade den dåvarande alliansregeringen att börja
            bygga en ny järnväg för traditionella snabbtåg mellan Göteborg
            och Borås med planerad byggstart 2019. Det gällde den viktiga
            sträckan Mölnlycke–Bol ­ lebygd med en station på Landvetter flygplats.
            Pengar avsattes i budgeten 2014.
          </note>
          <note>
            Med denna nya delsträcka skulle den sämsta delen av spåren mellan
            Västsveriges två största städer ersättas med en helt ny järnväg.
            Restiden mellan de två städerna skulle kortas ordentligt, och
            det skulle underlätta regional pendling. Samtidigt skulle både
            Göteborg och Borås få direkt tågförbindelse till Landvetter flygplats.
            Om Alliansen hade fortsatt styra Sverige hade bygget av denna
            järnvägssträcka redan kunnat vara igång.
          </note>
          <note>
            Tyvärr blev det inte så. Efter regeringsskiftet 2014 ändrades
            allt. Först gick det tre år när inget alls hände. År 2017 drog
            regeringen tillbaka det tidigare beslutet från 2012 och de pengar
            som alliansregeringen hade satt av. Sedan återförde man pengarna
            några år senare och kallade det för en satsning. Då sattes byggstarten
            till 2023. Nu talas det om en byggstart tidigast 2025–2027. Men
            ingen vet å andra sidan riktigt längre vad som ska byggas på sträckan
            – om det ska bli höghastighetståg eller räls för vanliga snabbtåg.
          </note>
          <note>
            Trafikverket tvingades börja om från början med en ny förstudie
            och nya samråd. Nu utreds alltså ett antal olika tänkbara dragningar
            av den nya järnvägen, vilket lägger en våt filt över stora delar
            av Härryda, Bollebygd och Borås kommuner. Järnvägskorridorer har
            dragits både norr och söder om riksväg 40, trots att samtliga
            tre berörda kommuner har avvisat alla tankar på att den nya järnvägen
            ska dras norr om riksväg 40.
          </note>
          <note>
            Kommuner och enskilda kan, som sagt, inte planera för sin framtid
            eftersom kommunerna inte vågar detaljplanera eller ens bevilja
            bygglov för bostäder inom dessa områden. Det talas också om att
            Trafikverket kommer att åberopa riksintresse för att kunna kräva
            totalstopp för alla nya bygglov under flera år framåt.
          </note>
          <note>
            Flera av de sträckor som utreds passerar rakt igenom byar och
            samhällen, vilket kommer att tvinga många människor från deras
            hem och kräva inlösen av bostäder. Eftersom man arbetar med tre
            olika korridorer samtidigt berörs oskäligt många av Trafikverkets
            begränsningar. Många människor tvingas helt i onödan att gå i
            åratal och oroa sig för inlösen av sina hem och hindras att utveckla
            sina fastigheter. Samtliga fastigheter inom dessa tre korridorer
            blir i praktiken osäljbara. Detta känns respektlöst mot dem som
            drabbats.
          </note>
          <note>
            Oklarheten kring om det som Trafikverket avser att bygga är vanlig
            traditionell järnväg för snabbtåg eller höghastighetståg som kräver
            betyd ­ ligt bredare järnvägskorridorer bidrar också till att
            onödigt stora mark ­ områden spärras för annan verksamhet i väntan
            på beslut. Samma sak gäl ­ ler osäkerheten om stationslägen, vilket
            påverkar dragningen av den fram ­ tida järnvägen.
          </note>
          <note>
            Jag har frågat infrastrukturministern om han tycker att det är
            rimligt att Trafikverket åberopar riksintresse för att stoppa
            all utveckling samtidigt inom tre olika möjliga järnvägskorridorer,
            vilka åtgärder han tänker vidta för att begränsa antalet järnvägskorridorer
            och därmed antalet onödigt drabbade fastighetsägare samt vilka
            åtgärder han tänker vidta för att minimera den tid som oroliga
            markägare ska tvings vänta på besked.
          </note>
          <note>
            Svaret från ministern visar att han frånsäger sig allt ansvar
            för den extremt långa tid som drabbade markägare och kommuner
            tvingas vänta på besked. Inget i svaret antyder att ministern
            tänker agera.
          </note>
          <note>
            En möjlighet vore att Trafikverket lyssnade på de tre mest berörda
            kommunerna och i alla fall snabbt avförde den norra järnvägskorridoren
            som alternativ. Då återstår i vart fall bara två korridorer söder
            om riksväg 40.
          </note>
          <note>
            Men ett ännu viktigare besked, som även ministern kan bidra till,
            vore att ange ett datum när slutligt beslut senast kommer att
            fattas av reger ­ ingen. I dag vet ingen hur många år drabbade
            markägare kommer att leva i ett vakuum och inte veta vad som händer
            med deras fastigheter. Det känns orimligt i en rättsstat att ansvarig
            minister inte vill lyfta ett finger för att snabba på processen.
          </note>
          <note>
            Jag har faktiskt bara en enda konkret fråga till infrastrukturministern
            i denna första omgång: Kan infrastrukturministern utlova att regeringen
            kommer att fatta slutligt beslut i frågan om tillåtlighetsprövning
            före valet 2022?
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av förste vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 16 (forts.) Svar på interpellationerna 2020/21:366, 369 och
            370 om riksintressen och planerade stambanan mellan Göteborg och
            Borås
          </note>
          <note>
            Anf. 58 JIMMY STÅHL (SD):
          </note>
          <note>
            Fru talman! Som göteborgare och hamnarbetare känner jag starkt
            för järnvägen till och från Göteborgs hamn. Jönköping är ett nav
            som hanterar mycket godstrafik, och godstrafiken är viktig för
            Göteborgs hamn. Även Landvetter flygplats nyttjar en hel del godstrafik
            även om där mest sker persontrafik.
          </note>
          <note>
            Vad gäller infrastruktur kan jag tala om för minister Tomas Eneroth
            att vi är väldigt positiva till byggandet av nya stambanor. Frågan
            är bara vilka stambanor vi ska ha.
          </note>
          <note>
            Vi sverigedemokrater tycker att om man bygger en väg ska den
            kunna nyttjas av bilar, lastbilar och motorcyklar. Jag antar att
            ministern tycker likadant. Men i det här fallet, när man ska bygga
            höghastighetsjärnväg, bygger man bara för snabba tåg. Det innebär
            att man bygger en väg bara för Porschar och snabba motorcyklar,
            och det kan vi inte acceptera.
          </note>
          <note>
            Vad gäller transportleden mellan Göteborg och Borås via Landvetter
            kan jag tycka så här. Vi har Kust till kust-bana n, och den behöver
            uppdateras. Jag uppfattade att så ska ske, vilket innebär att
            godsflödet säkras. Där har jag dock en intressant tanke som jag
            måste dryfta med Tomas Eneroth. Det är att i Sverige har vi ingen
            tradition av att bygga järnväg på bro, det vill säga brofundament
            som järnvägen går på.
          </note>
          <note>
            Vi har haft en del tragiska olyckor vid obevakade järnvägsövergångar
            – en för inte alltför länge sedan, när en snöskoter kördes på
            och två flickor förolyckades.
          </note>
          <note>
            Hade vi lyft upp järnvägen hade vi sparat mark, för då hade man
            kunnat nyttja marken i närområdet till lantbruk med mera. Detta
            är vad jag förstår en sträcka på någonstans mellan fem och sju
            mil, och det hade varit en underbar sträcka att pröva att bygga
            ny järnväg på i stället för dagens järnväg, där man sitter och
            studsar på X2000. Jag menar att det skulle få upp hastigheterna,
            öka trafiksäkerheten och ta bort suiciden. Det finns många fördelar.
            Man slipper snövallar. Sträckan mellan Göteborg och Borås hade
            varit underbar för detta.
          </note>
          <note>
            Det är min förhoppning att man upptäcker att det här också är
            ett snabbt sätt att bygga framtidens järnväg. Ballasterad järnväg
            passar kanske för godstrafik, men framtidens järnväg måste ju
            vara ny.
          </note>
          <note>
            Jag hade gärna sett att vi hade provat ännu mer modern teknik
            och testat hyperloop. Nu är det lite tidigt, men de håller på
            och testar den tekniken.
          </note>
          <note>
            I dag går det vi kallar höghastighetståg i 250 kilometer i timmen.
            Vi hade lätt kunnat trimma hastigheten på befintlig järnväg till
            250 kilometer i timmen med SJ:s nya X 2000-tåg, vilket hade varit
            ett mycket mer effektivt sätt att driva järnväg. Dock hade man
            behövt underhålla lite mer för att göra resan bekväm. Men ju fortare
            man kör på marknivå, desto mer åksjuk blir du som människa när
            allting bara svischar förbi.
          </note>
          <note>
            Jag får ändå försöka ställa frågan till Tomas Eneroth. Har ni
            ens funderat på att bygga den här sträckan på bro? Det hade underlättat
            till exempel för kommunerna med marktillgång med mera.
          </note>
          <note>
            Anf. 59 Infrastrukturminister TOMAS ENEROTH (S):
          </note>
          <note>
            Fru talman! Tack, samtliga interpellanter, när det gäller frågan
            om sträckan Göteborg–Borås! Den är otroligt viktig – låt mig först
            av allt slå fast det – inte minst eftersom det är ett viktigt
            pendelstråk. Men i dag är det också ett stråk där järnvägen inte
            har rätt kvalitet. Det går alldeles för sakta.
          </note>
          <note>
            Vi behöver öka andelen spårbunden trafik i den här regionen,
            inte minst för att avlasta väg 40. Där är det trångt i dag med
            de bussar och lastbilar och den persontrafik som går. Jag har
            själv kört där flera gånger. Det är skälet till att regeringen
            redan i den förra nationella planen lyfte in Göteborg–Borås som
            början på byggandet av nya stambanor.
          </note>
          <note>
            Jag välkomnar det resonemang som Jimmy Ståhl för om att i ett
            sådant bygge pröva olika produktionstekniker. Det är ett uppdrag
            som Trafikverket har och ska redovisa till regeringen den 28 februari
            – hur man för att bygga effektivare och hålla nere kostnaderna
            kan prova olika produktionstekniker. Men man ska naturligtvis
            också titta på andra sätt att bygga effektivt.
          </note>
          <note>
            Jag utesluter inte alls möjligheten att bygga med den här typen
            av broteknik. Det minskar markåtgången. Låt oss se vad som är
            möjligt, och låt oss använda tiden av järnvägsbyggande till att
            också utveckla järnvägsbyggandet.
          </note>
          <note>
            Själva grundfrågan handlar dock om den konflikt som jag tror
            att vi alla känner till och som ofta finns när man bygger infrastruktur
            – den mellan de olika intressen som finns, mellan markägare och
            riksintressen och ofta också försvarsintressen. Det är en tuff
            målkonflikt, som kanske inte så mycket är politisk mellan olika
            partier.
          </note>
          <note>
            Jag tror att alla brottas med att tala om att här är en korridor
            där vi har ambitionen att planera för byggandet av en väg eller
            järnväg och samtidigt så snabbt det är möjligt kunna krympa ned
            den, dock inte på ett sätt som samtidigt bidrar till att det blir
            för kostsamt att genomföra bygget.
          </note>
          <note>
            Det här har regeringen tagit ansvar för genom att uppdra åt Naturvårdsverket,
            Riksantikvarieämbetet, Statens energimyndighet, Tillväxtverket
            och Trafikverket att tillsammans med Boverket göra en utredning.
            Den tillsattes den 23 januari och gör nu en översyn av de olika
            anspråk som finns på områden av riksintresse. I uppdraget ingår
            att se över och precisera kriterierna för vilka områden som ska
            anses vara av riksintresse, utvärdera om de nuvarande anspråken
            på områden av riksintresse motsvarar de kriterier som tas fram
            och ta ställning till om dessa anspråk behöver ändras.
          </note>
          <note>
            Sammantaget är hela tanken med den här översynen att den ska
            leda till en kraftig minskning av såväl antalet anspråk på områden
            av riks ­ intresse som den samlade areala utbredningen. Det är
            egentligen det som är utgångspunkten.
          </note>
          <note>
            Jag har förståelse för den diskussion som både Jan Ericson och
            David Josefsson lyfter fram – att det finns en oro att det här
            området är utpekat som en potentiell byggyta. Så har det väldigt
            ofta varit. Kan vi hitta smartare sätt att smalna av korridoren
            och ge besked tidigare? Det är klart att det förenklar för både
            kommuner och regioner i deras planeringsarbete. Det förenklar
            också för markägare och andra att veta vilken mark som kommer
            att tas i anspråk.
          </note>
          <note>
            Det här är ett arbete som fortgår, och jag tror att det är viktigt
            att vi blir än smartare och tydligare i fråga om hur vi ska dra
            sträckningar och hur vi ska kunna bygga infrastruktur både till
            lägre kostnad och effektivare.
          </note>
          <note>
            Jag välkomnar att vi har en sådan här diskussion. Det är viktigt
            efter ­ som vi står inför mycket stora infrastrukturinvesteringar.
            Vi har ju nu en socialdemokratiskt ledd regering, och då bygger
            vi väldigt mycket mer infrastruktur än vad som tidigare gjordes.
          </note>
          <note>
            Anf. 60 DAVID JOSEFSSON (M):
          </note>
          <note>
            Fru talman! Tack, statsrådet, för svaret – även om jag inte heller
            nu får något riktigt konkret svar på frågan, det vill säga vilka
            åtgärder statsrådet ämnar vidta för att minimera påverkan av riksintressen
            på bostadsbyggande och stadsutveckling.
          </note>
          <note>
            Om man lite ska dra historiken fram till det uppdrag som statsrådet
            själv nämner började det med att Riksrevisionen redan i december
            2013 kritiserade statens hantering av riksintressen och konstaterade
            att de utgjorde ett hinder för kommunerna i bostadsbyggandet.
            Med anledning av detta tillsatte alliansregeringen en utredning,
            den så kallade Riksintresseutredningen, som presenterade sitt
            slutbetänkande i december 2015, när vi hade bytt regering.
          </note>
          <note>
            Några åtgärder har vidtagits, men det kvarstår uppenbarligen
            problem, vilket situationen med Götalandsbanan illustrerar på
            ett väldigt tydligt sätt. Detta har också Riksrevisionen konstaterat
            i sin uppföljning i april 2018, där man uttryckligen skriver:
            ” Lagstiftningen kring riksintressena och hur de hanteras är fortsatt
            föremål för stor kritik samtidigt som bostadsfrågan växer i betydelse.
            ”
          </note>
          <note>
            Jag tycker att det är bra att statsrådet tar upp det uppdrag
            som reger ­ ingen för ungefär ett år sedan gav till Boverket och
            de fem så kallade riksintressemyndigheterna. Problemet är nämligen
            att tidsaspekten för anspråken, exempelvis gällande infrastruktursatsningar,
            inte nämns någonstans i direktiven för det uppdraget. Det är detta
            som är problemet i denna fråga: Man pekar ut inte en utan tre
            korridorer för Götalandsbanan, och sedan riskerar denna mark att
            bli låst under flera år.
          </note>
          <note>
            För att illustrera storleken: Detta berör inte bara Härryda kommun
            utan även områden i Mölndal, Bollebygd och Borås. Totalt handlar
            det om sju mil långa och en och en halv mil breda korridorer.
            Det berör hur Göteborg kan byggas ihop med Mölndal och den framtida
            utvecklingen för tätorterna i Mölnlycke och Bollebygd. Det berör
            utbyggnaden i expansiva områden kring bland annat Landvetter flygplats
            och Viared utanför Borås. Det är mycket som pausas medan Trafikverket
            och regeringen funderar.
          </note>
          <note>
            Återigen – vilka konkreta åtgärder tänker statsrådet vidta för
            att minimera påverkan av riksintressen på bostadsbyggande och
            stadsutveckling? Och när det gäller framför allt tidsaspekten,
            hur kan vi snabba på dessa processer så att inte markägare, enskilda
            näringsidkare eller kommuner behöver pausa sina statsbyggnadsplaner
            under flera år medan frågan ligger för beredning hos regeringen?
          </note>
          <note>
            Anf. 61 JAN ERICSON (M):
          </note>
          <note>
            Fru talman! Jag vill börja med att invända lite mot ministerns
            påstående att det alltid byggs mer järnväg med en socialdemokratisk
            regering. När alliansregeringen tillträdde 2006 ärvde vi både
            ett järnvägsnät och ett vägnät som var oerhört dåligt underhållna.
            Under våra år byggdes det mycket mer järnväg och väg och underhölls
            mycket mer infrastruktur än vad som varit fallet under den tidigare
            S-regeringen. Saken är väl den att det i takt med inflationen
            satsas mer pengar på infrastruktur.
          </note>
          <note>
            Jag konstaterar att ministern inte vill ge svar på frågan om
            när reger ­ ingen kommer att ta slutligt beslut om var man ska
            dra järnvägen mellan Göteborg och Borås och var stationslägena
            ska vara. Jag är lite orolig för att vi inte kommer att få något
            svar på denna fråga före valet 2022 eftersom man inom regeringsunderlaget
            inte är helt överens. Ministern får gärna säga emot och ge ett
            besked om när man kommer att ge ett slutligt svar om tillåtlighetsprövningen.
          </note>
          <note>
            Jag tycker att det är positivt att ministern har tagit initiativ
            till att se över reglerna om riksintresse och det rimliga i att
            ha tre alternativa järnvägskorridorer, som samtliga kan bli riksintressen
            samtidigt och under lång tid. Samtidigt är det ju regeringens
            agerande som har gjort att detta har dragit ut väldigt mycket
            på tiden. Det är alltså delvis ministerns ansvar att det har tagit
            så lång tid att komma framåt i dessa frågor.
          </note>
          <note>
            Fru talman! Jag vill också lyfta en annan fråga som jag berörde
            i min interpellation; det gäller detta med stationslägen. Om man
            bygger en järnväg och vill att många ska ta tåget är det ganska
            bra med stationer. Trafikverket har nu uppenbarligen fått i uppgift
            att banta kostnaderna för järnvägsbygget eftersom regeringen inte
            kan finansiera det med dagens beräknade prislapp. En av de besparingar
            Trafikverket nu diskuterar är att stryka eller flytta stationslägen.
          </note>
          <note>
            Landvetter flygplats har genomgått en jätteutbyggnad det senaste
            året: kraftigt utökad terminalbyggnad och ett nytt stort hotell.
            Samtidigt har ett betydande antal stora företagsetableringar gjorts
            runt flygplatsen, med logistik med mera. Landvetter har också
            fått flera nya utrikeslinjer, som kommer att starta så snart pandemin
            möjliggör detta.
          </note>
          <note>
            Att ett så stort verksamhetsområde med så många anställda inte
            ska anslutas till en helt nybyggd järnväg är helt enkelt orimligt.
            Man ska veta att Västra Götalandsregionen och berörda kommuner
            har framhållit att det allra viktigaste med en ny järnväg är regional
            pendling och att ansluta Landvetter flygplats så att man kan ta
            tåget dit från både Göteborg och Borås.
          </note>
          <note>
            Jag undrar om ministern tycker att det är rimligt att Trafikverket
            ens öppnar för frågan om att stryka stationsläget på Landvetter
            flygplats och om han tycker att det är rimligt att flytta stationsläget
            i Borås från centrum till utkanten av staden. Om man bygger en
            fruktansvärt dyr järnväg, som detta kommer att bli oavsett teknik,
            utan att knappt ha några stationer där folk kan stiga på och av
            tåget, hur ska man då kunna få lönsamhet i järnvägen, och hur
            ska man kunna få fler resande med tåg? Om stationen i Borås placeras
            utanför staden och regionens nyligen tillbyggda flygplats inte
            kan anslutas till den nya järnvägen, hur ska man då gynna ett
            miljövänligt resande? Och, framför allt, hur ska man få ekonomi
            i denna järnväg?
          </note>
          <note>
            Jag upprepar min fråga, som jag inte fick något svar på: När
            kommer regeringen att fatta ett slutligt beslut i detta ärende?
            Kan infrastruktur ­ ministern lova att detta sker före valet 2022?
          </note>
          <note>
            Anf. 62 JIMMY STÅHL (SD):
          </note>
          <note>
            Fru talman! Jag får tacka ministern, för jag upplevde att jag
            i alla fall fick ett svar och att byggnation av järnväg på bro
            inte är någon omöjlighet. När jag hör de två tidigare talarna
            från Moderaterna uppfattar jag att det är en relativt bra lösning
            att bygga järnväg på bro. Det är ett snabbt och effek ­ tivt sätt
            att bygga, och det är markbesparande. Bygger du en järnvägs ­
            station kan du ha parkeringar under. Jag har varit i Bangkok i
            Thailand och tittat. Skytrain mitt i stadsmiljö funkar ypperligt.
            Då kan du dessutom där uppe, över marknivå, ha affärscentrum med
            mera, men det stjäl ingen yta. Du slipper barriäreffekter.
          </note>
          <note>
            Jag ser alltså bara fördelar med denna typ av byggnation. Jag
            är väldigt positiv och glatt överraskad över att regeringen inte
            är jättemycket emot denna typ av byggnation.
          </note>
          <note>
            Sedan hade jag visserligen hoppats att man hade kunnat implementera
            mycket mer av godstankarna i framtida infrastruktursatsningar
            i stället för att rikta in sig på höghastighetsjärnvägar, som
            egentligen inte är jätte ­ snabba. Vad jag förstår är hastigheten
            satt till 250 kilometer i timmen. Utomlands brukar den ligga på
            runt 320, 380 eller 450 – där snackar vi höga hastigheter. Personligen
            hade jag inte vågat åka med ett tåg på mark ­ nivå i de hastigheterna;
            det hade jag upplevt som riktigt illa.
          </note>
          <note>
            Jag får tacka ministern för debatten och för svaret.
          </note>
          <note>
            Anf. 63 Infrastrukturminister TOMAS ENEROTH (S):
          </note>
          <note>
            Fru talman! Jag tackar ledamöterna för inläggen. När det gäller
            Jimmy Ståhls senaste inlägg tror jag att det är viktigt att också
            komma ihåg att vi när vi bygger nya stambanor gör det för att
            vi i grunden har kapacitetsproblem i dag. Det har satsats för
            lite på järnvägen under väldigt lång tid, och nu gör vi stora
            investeringar.
          </note>
          <note>
            Det är fullt på spåren. För ett och ett halvt år sedan åkte jag
            det miljonte tåget för att markera att det aldrig har gått så
            många tåg på svensk järnväg – över en miljon tåg. Men vi slår
            i kapacitetstaket. Det går snart inte att säga ja till nya operatörer
            som vill köra mer tåg eftersom det är för trångt på spåren. Fler
            vill åka klimatsmart med tåg, och fler företag vill skicka mer
            gods med tåg. Då måste vi öka kapaciteten och bygga mer järnväg.
            Därför behövs nya stambanor.
          </note>
          <note>
            Men då gäller det också att bygga på ett sätt som gör att vi
            inte upprepar de misstag vi ser i dag. I dag blir tåg ofta försenade
            för att vi blandar de snabbgående tågen, fjärrtågen, med pendeltågen
            och godstågen. Jag tror att vi nästan alla har varit med om att
            vi har suttit på X 2000 och de säger att vi har ett långsamtgående
            tåg framför oss och får reducera hastigheten.
          </note>
          <note>
            Genom att bygga stambanor för tåg med högre hastigheter kan vi
            skapa ett utrymme för mer gods- och pendeltrafik på Södra och
            Västra stambanan, samtidigt som vi ökar fjärresandet på nya stambanor.
            Detta är nog så viktigt, inte minst mellan Göteborg och Borås.
          </note>
          <note>
            Trafikverket har just i uppdrag att se på hur man kan minska
            kostnaderna med ny produktionsteknik, landbroar eller på annat
            sätt. Bland annat tittar man också på vad det innebär om man gör
            systemförändringar. Jag tror att det är viktigt att Trafikverket
            får ha sitt uppdrag. Jag kan inte som statsråd gå in och detaljstyra
            eller kommentera deras enskilda förslag. Men en sak är säker:
            Från regeringens sida utgår vi från det starka engagemang som
            har funnits under Sverigeförhandlingen, där regioner och kommuner
            har varit med och planerat och där man har sett på hur bostadsbyggande
            kan komma i anslutning till byggandet av nya stambanor och hur
            man kan arbeta med regionförstoring.
          </note>
          <note>
            Till de två moderata debattörerna vill jag säga att ni ju var
            med på den resan. Alliansen presenterade ju hela satsningen och
            påbörjade det man då kallade Sverigebygget. Men sedan hoppade
            ni av.
          </note>
          <note>
            Jag läser nästan varje vecka olika inlägg från moderata riksdagsledamöter
            som talar sig varma mot satsningen på mer järnväg. I Västsverige
            är detta extra intressant. Västsvenska handelskammaren, näringslivet
            och regionen ser nödvändigheten av att satsa på sträckan Göteborg–Borås
            och vidare mot Jönköping och på att skapa mer kapacitet på Västra
            stambanan.
          </note>
          <note>
            Vi har ju sett hur Moderaterna har hoppat av energiöverenskommelsen
            och överenskommelser i pensions- och försvarsfrågan, men när det
            gäller infrastruktur, som ibland handlar om byggande över decennier,
            vore det ändå önskvärt att man skulle kunna ha lite längre hållbarhet
            i sina argument än bara ett eller två år.
          </note>
          <note>
            Detta handlar inte bara om att ge goda förutsättningar för dem
            som planerar byggandet av infrastruktur utan också om att ha respekt
            för kommuner som Borås eller Göteborg, som vill planera och kunna
            genom ­ föra detta. Självklart ska man kunna ge besked så fort
            planeringsarbetet är klart, men ingen ska tvivla på denna regerings
            ambition att bygga Göte ­ borg–Borås. Detta presenterade vi redan
            i nationell plan 2018.
          </note>
          <note>
            Min fråga är om Moderaterna fortfarande tycker att det är en
            viktig och angelägen satsning eftersom ni så ofta säger att man
            inte behöver bygga nya stambanor. För Västra Götalandsregionen
            är detta en väldigt viktig sträcka.
          </note>
          <note>
            Anf. 64 DAVID JOSEFSSON (M):
          </note>
          <note>
            Fru talman! Tack, statsrådet, för s varet! Statsrådet återkommer
            till frågan om höghastighetståg, och det verkar som om han vill
            ha den debatten.
          </note>
          <note>
            Som riksdagsledamot från Göteborg gör jag rätt många företagsbesök
            i stan, och jag skulle säga att det är väldigt få som då talar
            om just höghastighetståg medan väldigt många framhåller problem
            med att pendeltåg är fulla eller försenade i rusningstrafik. Det
            är också detta vi moderater säger. Vi tror inte på höghastighetståg
            om 20 år; vi tror på satsningar här och nu för att öka kapaciteten.
          </note>
          <note>
            Jag uppskattar statsrådets omsorg om att jag som riksdagsledamot
            kanske ska tjäna någon knapp timme varje vecka när jag veckopendlar
            till Stockholm, men jag lär knappast sitta i riksdagen om och
            när en höghastighetsbana finns på plats om några decennier. I
            stället lär jag, som många andra i Göteborgsområdet, få stå och
            huttra på en perrong, väntande på ett försenat pendeltåg.
          </note>
          <note>
            Innan jag kom in i riksdagen arbetade jag på Göteborgs stadsledningskontor
            med stadsledningsfrågor, och jag följde bland annat Sverigeförhandlingen
            utifrån Göteborgs perspektiv. Då konstaterades att ett av de största
            hindren för Göteborgs stad att nå målen om bostadsbyggande antagligen
            skulle bli motparten staten – dels i form av länsstyrelsen, som
            utan tydlig styrning inte skulle prioritera bostadsbyggande, dels
            i form av riksintressen, som skulle kringskära möjligheterna att
            bygga bostäder.
          </note>
          <note>
            Halvt på skämt och halvt på allvar föreslog någon att man i förhandlingen
            skulle ställa motkrav: Om staten krävde bostadsbyggande skulle
            staden kräva att staten inte stoppade bostadsbyggandet. Jag tycker
            att skrattet fastnar lite i halsen när man nu läser om den situation
            som håller på att utveckla sig mellan Göteborg och Borås.
          </note>
          <note>
            Med detta vill jag tacka för en trevlig och intressant debatt
            med statsrådet, även om vi inte verkar komma till något vidare
            svar i tidsfrågan.
          </note>
          <note>
            Anf. 65 JAN ERICSON (M):
          </note>
          <note>
            Fru talman! Eftersom jag var med under a lliansåren och vet precis
            hur turerna gick i Sverigeförhandlingen kan jag berätta att det
            var ett sätt att testa om det var rimligt och realistiskt att
            bygga höghastighetståg. Det var därför man tillsatte Sverigeförhandlingen.
            När vi i Moderaterna fick mate ­ rialet kom vi fram till att det
            inte var rimligt och realistiskt. I stället ville vi fortsätta
            den tanke vi hade innan, nämligen att bygga snabb järnväg men
            inte höghastighetståg.
          </note>
          <note>
            Att vi ska bygga sträckan Göteborg–Borås har vi hela tiden haft
            med i alla sammanhang, i alla debatter, i våra infrastrukturmotioner
            och så vidare. Där finns alltså ingen som helst tvekan från moderat
            sida.
          </note>
          <note>
            Jag skulle också vilja ställa en konkret fråga: Vilken hastighet
            planerar regeringen att man ska kunna hålla på järnvägen Göteborg–Borås?
            Det skulle jag gärna vilja veta.
          </note>
          <note>
            När det gäller Landvetter är det ett statligt bolag, Swedavia,
            som har satsat massor med pengar på att bygga ut flygplatsen,
            och det är en statligt ägd järnvägsinfrastruktur som passerar
            den statligt ägda flygplatsen. Vore det inte självklart att regeringen
            tydligt säger ifrån om att dessa båda saker ska kopplas ihop?
            Det tycker jag att det borde vara.
          </note>
          <note>
            Men okej, jag konstaterar att ministern inte vill ge svar på
            frågan när regeringen kommer att fatta slutligt beslut om järnvägsbygget
            mellan Göteborg och Borås. Även om det låter som om man är positiv
            vill man inte ge något tydligt besked om när. Men i vart fall
            kan väl ministern göra det sannolikt om det kommer att ske före
            valet 2022 eller inte? Jag tror nämligen med detta som bakgrund
            att regeringen inte alls kommer att kunna ta några beslut i frågan
            eftersom man inte är överens i regeringen om vad man ska göra.
          </note>
          <note>
            Detta går ut över alla drabbade markägare. Jag tycker det är
            ett lite cyniskt spel för att behålla regeringsmakten när man
            förhalar en fråga på detta sätt i två mandatperioder.
          </note>
          <note>
            Anf. 66 Infrastrukturminister TOMAS ENEROTH (S):
          </note>
          <note>
            Fru talman! Tack, David Josefsson , för en bra diskussion! Vi
            kan gärna fortsätta den, för jag uppskattar ambitionen att se
            hur man ännu mer kan effektivisera arbetet när det gäller vilken
            mark som tas i anspråk. Från Infrastrukturdepartementet har vi
            gett Trafikverket och länsstyrelserna i uppdrag att se hur man
            kan påskynda planeringsprocessen, antingen genom att tillskjuta
            mer medel och ha en bättre planering på länsstyrelserna eller
            genom att Trafikverket förskotterar en del infrastrukturmedel
            för att se till att planeringsarbetet går snabbare. Detta sker
            efter önskemål från länsstyrelserna angående byggandet av Norrbotniabanan
            och Ostlänken i Östergötland.
          </note>
          <note>
            Jag tror att det är viktigt att inte för mycket tid för byggandet
            av viktig infrastruktur går åt till planeringsarbete utan att
            vi kan korta plantiderna. Jag ser fram emot en fortsatt diskussion
            om hur det kan förenklas och förbättras.
          </note>
          <note>
            När det gäller Jan Ericson förstår jag faktiskt inte riktigt
            vad han säger. Det är inte är första gången, förvisso.
          </note>
          <note>
            Den här regeringen har ju gett besked om Göteborg–Borås. Det
            gjorde vi redan i nationell plan 2018. Det som har skapat osäkerhet
            och försvårat förutsättningarna är en moderat partiledning som
            har valt att inte delta i diskussioner om hur vi finansierar nya
            stambanor och som har valt att relativt ofta ställa sig vid sidan
            av det som näringsliv, regioner, kommunala och regionala företrädare
            och kommuner i hela Sverige vill ha, nämligen byggande av nya
            stambanor.
          </note>
          <note>
            Oavsett om det är i Västsverige, i södra Sverige eller längs
            hela korridoren med Hässleholm, Jönköping, Linköping, Norrköping
            – Sverige behöver mer järnväg! Men Moderaterna klamrar sig fast
            vid satsningar på väg eller på andra lösningar. Kom med i matchen!
            Se till att vi moderniserar Sverige för att klara klimatmålen
            och för att skapa jobb och öka konkurrenskraften i svenskt näringsliv.
            Vi behöver satsningar, såväl i Göteborg och Borås som i andra
            delar av landet.
          </note>
          <note>
            Interpellationsdebatten var härmed avslutad.
          </note>
          <note>
            § 17 Svar på interpellation 2020/21:377 om nollvisionen och oskyddade
            trafikanter
          </note>
          <note>
            Anf. 67 Infrastrukturminister TOMAS ENEROTH (S):
          </note>
          <note>
            Fru talman! Jimmy Ståhl har frågat mig om jag och regeringen
            avser att se över zebralagen och om jag och regeringen avser att
            se över regelverket med cykelpassager och cykelöverfarter för
            att få enklare och mer enhetliga regler för bilister och cyklister.
          </note>
          <note>
            Det s vensk a trafiksäkerhetsarbete t är framgångsrikt. Dödstalen
            i vägtrafiken har halverats sedan millennieskiftet , och när det
            gäller fotgängare och cyklister har de mer än halverats. Regeringens
            arbete med trafiksäker ­ het utgår från nollvisionen, där ansvaret
            för trafiksäkerheten delas mellan dem som utformar och dem som
            använder transportsystemet.
          </note>
          <note>
            En stor del av olyckorna för oskyddade trafikanter är dessutom
            infrastrukturrelaterade och beror bland annat på bristande underhåll.
            Här har både Trafikverket och kommunerna ett stort ansvar för
            att upprätthålla en god standard på sina respektive cykelbanor.
          </note>
          <note>
            Att Sverige är världsledande inom trafiksäkerhet, med färre döda
            än någonsin i trafiken, hänger bland annat samman med en kombination
            av olika insatser som tillskjutna medel och regelförändringar.
            För regeringen är det avgörande att reglerna bidrar till en trygg
            trafikmiljö för alla. Det ska vara enkelt och tryggt att röra
            sig i trafikmiljöer, inte minst som oskyddad trafikant.
          </note>
          <note>
            Vi gör vinster i trafiksäkerhetsarbetet genom att satsa resurser
            där de gör mest nytta. Av trafikförordningen framgå r att förare
            med hänsyn till omständigheterna ska hålla en tillräckligt låg
            hastighet så att fara inte uppstår vid övergångsställen eller
            cykelpassager.
          </note>
          <note>
            I dagsläget ser regeringen inget behov av att se över den så
            kallade zebralagen. Men trafiksäkerhets arbete t har fortsatt
            hög prioritet för regeringen .
          </note>
          <note>
            Anf. 68 JIMMY STÅHL (SD):
          </note>
          <note>
            Fru talman! Jag delar Tomas Eneroths uppfattning att vi har ett
            gott mål att nå med nollvisionen. Jag delar uppfattningen att
            färre och färre dör och att färre och färre skadas. Men vi har
            också problem i Sverige. Vi har till exempel väldigt fantasifulla
            politiker ute i kommunerna. Tomas Eneroth har själv varit ute
            och sagt nej till cykling mot enkelriktad trafik. Jag kan garantera
            att om man hade fått cykla mot enkelriktad trafik hade skadorna
            ökat markant och naturligtvis även dödsfallen. Men nu är det enkelt.
            En enkelriktad gata är enkelriktad för alla fordon som kör på
            gatan.
          </note>
          <note>
            Ett problem i dag är att väldigt många är innovationsrika och
            hittar på lösningar. Vad ska man säga för att det inte ska låta
            fel? Tekniken har kommit in i trafiken även för gående och cyklister.
            Mobiltelefonen tar över människors liv. Man går och surfar och
            är ouppmärksam. Man cyklar och surfar samtidigt. Det är inte är
            bra, men människan är svår att ändra.
          </note>
          <note>
            Vi har till exempel cykelöverfarter och cykelpassager. Jag är
            medveten om att bilister och andra trafikanter ska hålla sig uppdaterade
            om det regelverk som gäller i dessa delar.
          </note>
          <note>
            För ganska länge sedan kom en gata som hette gågata. Den var
            helt ny för mig. Jag fick slå upp vad det handlade om. Nu har
            det kommit en cykel ­ fartsgata, där man tvingar cyklisterna att
            cykla i mitten av gatan. På sidorna är det kullersten, så där
            blir det otrevligt att cykla.
          </note>
          <note>
            Vi kan titta på vädret i Sverige. I dag är det becksvart ute.
            Människan är bedrövlig på att använda reflexer. Dessutom räknar
            man med att fordon stannar för de gående. Ja, man ska hålla en
            låg hastighet som bilist. Men tänk om man inte ser människan som
            plötsligt svänger ut i gatan eftersom den människan är ouppmärksam
            på bilisterna!
          </note>
          <note>
            Det har också hänt en del sedan vi gick med i EU. Man behöver
            inte ha samma belysning nu. Förut hade vi per automatik halvljusen
            på. Nu räcker det med varselljus. Därför blir bilarna svårare
            att upptäcka. Bilarna drivs i dag med el och blir också därför
            svårare att upptäcka för de gående.
          </note>
          <note>
            Vi funderar på om det inte hade varit lämpligt att ha en enkel
            regel, där man har antingen cykelöverfarter eller cykelpassager.
          </note>
          <note>
            I det stora hela skulle jag vilja säga att en oskyddad trafikant
            är den som tar skada vid en kollision. Därför borde den oskyddade
            trafikanten akta sig för att gå ut i gatan och möta en bil. Det
            är därför jag funderar lite grann på om det inte hade varit bra
            att se över zebralagen. De oskyddade skulle kunna akta sig, och
            där det passerar mycket folk skulle man kunna ha trafikljus, så
            att det blir en bevakad övergång. Då kan man trycka, få grönt
            och gå. Det är mycket säkrare för de gående och förhoppningsvis
            ett ytterligare steg mot att nå nollvisionen. Även i låga hastigheter
            blir en kollision mellan en oskyddad trafikant och en bil kraftfull.
          </note>
          <note>
            Anf. 69 Infrastrukturminister TOMAS ENEROTH (S):
          </note>
          <note>
            Fru talman! Tack, Jimmy Ståhl, för engagemanget! Det är viktigt
            att vi utvecklar metoder. Det handlar om att utveckla mobiliteten,
            inte minst i stadsmiljöer, och om att se till att fortsätta öka
            skyddet för oskyddade tra ­ fikanter. Det sista är nog så viktigt.
            Jag tror att alla kan känna igen sig i utvecklingen under senare
            år. Vi har haft elsparkcyklar och elcyklar och andra typer av
            nya fordon. Där har vi ett utredningsarbete. Transportstyrel ­
            sen tittar på en reglering för att skapa en tydlighet i fråga
            om regler och en likartad tillämpning. Vi hade en utveckling i
            Stockholm, där etableringen av elsparkcyklar ledde till väldigt
            mycket osäkerhet och både tillbud och olyckor.
          </note>
          <note>
            Jag tror att det är så vi ska se de åtgärder vi gjort från regeringens
            sida. Jag utesluter inte att man ska kunna cykla mot enkelriktad
            trafik; det kan i några sammanhang vara en smart trafiklösning.
            Det jag vill är att vi ska ha regler som är tydliga i hela landet.
            Jag vill inte ha en lokal försöksverksamhet. Framför allt ska
            det vara så här: Finns det smarta lösningar som kan bidra till
            en ökad mobilitet och säker cykling ska vi naturligtvis se till
            att vi hittar nationella regler som kommunerna sedan kan tillämpa.
            Jag tror att det måste vara utgångspunkten.
          </note>
          <note>
            Här har det hänt väldigt mycket under senare tid. Med de stadsmiljöavtal
            som vi har beslutat om har vi gett kommuner och regioner möjlighet
            att utveckla mycket av cykelverksamheten men också miljön för
            fotgängare. Jag tror att vi ska ta det i beaktande innan vi pekar
            ut riktningen för framtida lösningar.
          </note>
          <note>
            Vi valde nyligen att komma med ett förslag – det har också gått
            igenom – om möjlighet att inrätta en cykelgata. Det gäller sedan
            den 1 december. Det är en modell där bilarna är de som har att
            ta hänsyn och anpassa sig. I täta stadsmiljöer kan det vara en
            effektivare lösning och en effektivare användning av marken. Det
            är ofta den trängseln man har att utgå från.
          </note>
          <note>
            Alla förslag som bidrar till ökad och säker cykling är naturligtvis
            välkomna. Jag kommer i det fortsatta trafiksäkerhetsarbetet noggrant
            att följa utvecklingen när det gäller just oskyddade trafikanter.
            Vi har en utveckling där fordonen blir allt säkrare. Geofencing,
            uppkopplade fordon och självkörande fordon med en mängd nya tekniska
            utrustningar bidrar till att minska antalet dödsolyckor inom trafiken.
            Men vi har också en ökad rörlighet i städer med nya typer av fordon,
            till exempel elfordon för en person. Då måste vi se till att regelverket
            följer med. Vi måste också se till att skapa gemensamma tydliga
            nationella regler. Det arbetet pågår.
          </note>
          <note>
            Jag tackar naturligtvis för alla förslag som finns i diskussionen.
            Vi ger Trafikverket och Transportstyrelsen återkommande uppdrag
            att utreda en del av dessa innan vi sedan återkommer till riksdagen,
            om det skulle vara nödvändigt med nya regleringar.
          </note>
          <note>
            Men regeringens utgångspunkt – jag vill vara tydlig – är att
            vi måste främja cyklingen. Det är ett smart sätt att ta sig fram.
            Det är klimatsmart. Tack och lov ser vi att allt fler väljer cykling.
            Det som är viktigt nu när vi lägger mer resurser än någonsin på
            cykling är att se till att det bidrar till allas cykling. Jag
            ser oroväckande tendenser till att barns cyklande minskar. Det
            är inte heller riktigt jämställt när det gäller cykling. Vi kan
            inte ha en cykelpolitik som bara anpassar sig efter att män i
            min ålder ska ta sig snabbt fram i städerna. Cykelpolitiken ska
            bidra till att människor i hela samhället kan njuta av möjligheten
            att cykla.
          </note>
          <note>
            Man ska kunna göra det säkert. Det är klimatsmart, och inte minst
            i pandemitider är cykling väldigt bra för dem som har möjlighet
            att cykla.
          </note>
          <note>
            Anf. 70 JIMMY STÅHL (SD):
          </note>
          <note>
            Fru talman! Det är klart att det är en utmaning att bygga om
            en byggd stad, i och med att husen redan är på plats. Kollektivtrafiken
            ska ha sin yta. Och om man kör in i staden måste man naturligtvis
            ha möjlighet att parkera sin bil.
          </note>
          <note>
            Vi följer naturligtvis med stor nyfikenhet den nya autonomin
            med mikromobilitet och självkörande fordon. Men där måste man
            vara på tårna, och det vet jag att många är. Vad gäller autonomin
            handlar det om ansvarsfrågan. Vad jag förstår av utredningen är
            det föraren som är ansvarig. Det kommer att bli ett motstånd mot
            att sätta sig i en självkörande bil där föraren själv har ansvaret
            och inte fordonet.
          </note>
          <note>
            Personligen hade jag aldrig släppt iväg en bil som jag har ansvaret
            för utan att framföra den själv. Teknik kan krångla, även om förhoppningen
            är att den inte gör det.
          </note>
          <note>
            Cyklism tycker jag är jättepositivt. Det är klart att man ska
            kunna nyttja cyklandet för att speciellt under härliga sommardagar
            kunna ta sig till arbetet. Men många har också ett behov av bilen,
            och bilar, cyklar, gående och kollektivtrafik delar samma vägar
            och gator. Det gäller tyvärr även spårvagnar. Det har vi sett
            i Göteborg, där en spårvagn välte en ambulans för inte alltför
            länge sedan.
          </note>
          <note>
            När vi tittar på hur vi ska kunna skydda dessa oskyddade trafikanter
            – gående, cyklister med flera – skulle jag ändå vilja se en enhetlighet.
            Förvirringen när det gäller vad som är en cykelpassage och vad
            som är en cykelöverfart handlar om att vid den ena har cyklisten
            företräde och vid den andra har bilisten företräde. Varför har
            man inte en och samma regel?
          </note>
          <note>
            För gående är det ganska enkelt i dag i och med zebralagen. Är
            det ett obevakat övergångsställe är det den gående som har förtur.
            I övrigt är det rödljusen som gäller. Där är det alltså ganska
            tydligt. Sedan är det otrevligt om man som gående går rakt ut.
            Vi har halka och mörker, och så har vi teknik som stör de gående,
            som blir mindre uppmärksamma. Någonstans måste vi politiker ta
            ansvar för dem som själva inte gör det och underlätta för att
            försöka nå nollvisionen.
          </note>
          <note>
            Min tanke är egentligen att få till en utredning om zebralagen.
            Jag vet att väldigt många andra länder har precis samma lag som
            Sverige, men de har inte samma klimat. Vi har halka och mörker
            som infinner sig väldigt tidigt, och därför tycker i alla fall
            jag att det hade varit väldigt bra att se över om man hade kunnat
            minska antalet olyckor med just oskyddade.
          </note>
          <note>
            Jag kan bara dra ett exempel. Nu fanns det inte ens ett övergångsställe
            på den här sträckan där jag var ute och övningskörde med min son
            som skulle ta körkort. Helt plötsligt går det ut en människa mitt
            i gatan med en mobiltelefon. Som tur var så var sonen beredd och
            hann bromsa, men i ett sådant fall är det väldigt lätt att få
            panik och i stället trycka på gasen, och då hade olyckan varit
            framme. Det är ganska läskigt. Många är så inne i dagens teknik
            att de glömmer var de är och den fara de utsätter sig själva för.
          </note>
          <note>
            Jag tycker att det vore mycket önskvärt att få till en utredning
            gällande zebralagen.
          </note>
          <note>
            Anf. 71 Infrastrukturminister TOMAS ENEROTH (S):
          </note>
          <note>
            Fru talman! Tack, Jimmy Ståhl, för engagemanget! När det gäller
            just mobiltelefoner delar jag verkligen uppfattningen att det
            är en utmaning med alla sociala medieplattformar och hur de leder
            till distraktion. Det var ett av skälen till att en av mina första
            insatser som ny infrastrukturminister var att föreslå mobiltelefonförbudet.
            Händerna på ratten, tror jag att vi kallade kampanjen.
          </note>
          <note>
            Tidigare var det faktiskt tillåtet att sitta och prata i mobiltelefon,
            men det är det inte längre, och det är för att ge en tydlig signal
            att du ska ha uppmärksamheten riktad framåt. Det är viktigt. Minsta
            distraktion kan leda till att man faktiskt missar möjligheten
            att bromsa, och det kan leda till dödsolyckor. Vi kan, vilket
            jag tycker är allvarligt, fortfarande se singel ­ olyckor på väg
            där det sannolikt är så att någon har använt mobiltelefonen, spelat
            spel eller någonting annat och kört i diket. Därför är det otroligt
            viktigt att vi har hög uppmärksamhet på vad nya sociala medieplattformar
            leder till.
          </note>
          <note>
            Fordonsindustrins utveckling gör också att man nu kan ge information
            till förarna till exempel med lane assist- eller pilot assist-system
            och i och med att bilen korrigerar minska risken att föraren gör
            misstag. Det är en fantastisk utveckling.
          </note>
          <note>
            Utmaningen när det gäller självkörande fordon eller autonom styrning
            är, som Jimmy Ståhl nämner, förarbegreppet. Det är ingen tvekan
            om det. Även om vi i dag i huvudsak har stödsystem som innebär
            att du som förare är huvudansvarig men bilen hjälper dig att hantera
            situationen – till exempel vid parkering eller med att följa sidolinjerna
            – är det ändå angeläget att hitta en modell där vi kan ha helt
            autonoma fordon. Då måste den juridiska utmaningen med förarbegreppet
            lösas antingen som Bjelvenstams utredning pekar på, nämligen att
            ansvaret ligger hos ägaren av fordonet, eller genom att det ligger
            till exempel hos fordonsföretagen. Här finns lite olika diskussioner
            och traditioner inom Europas länder, så det pågår ett utveck ­
            lingsarbete. Detta får inte ta sådan tid att det försenar implementeringen
            av nya, säkra fordon med en ökad grad av självstyrande funktioner.
          </note>
          <note>
            Låt mig säga någonting om cyklingen, för jag tycker att det är
            viktigt. Tidigare var det så att cykelpolitiken var kommunal.
            Det var i kommuner och regioner man hanterade frågor om cykling.
            Vi har valt att lyfta upp det på nationell nivå.
          </note>
          <note>
            I nationell plan lade vi 1,5 miljarder i riktade medel i så kallade
            trim ­ ningsåtgärder just för cykling. Så mycket resurser har
            aldrig getts natio ­ nellt till cykling. Inom ramen för storstadsförhandlingar
            har 440 miljoner beslutats i cykelobjekt i Malmö, Helsingborg,
            Lund, Stockholm och Göte ­ borg. Vi har stadsmiljöavtalet, där
            väldigt mycket cykelinsatser görs. I den senaste budgetpropositionen
            var det väl 650 miljoner kronor till olika cykelprojekt.
          </note>
          <note>
            Det är vårt sätt att inte bara stödja kommuner och regioner som
            tar ansvar utan också tydligt peka på dem som inte tar ansvar:
            Ni måste utveckla er cykling. Cyklingen har inte bara kommit för
            att stanna – den ska utvecklas för att öka mobiliteten, och därför
            gör vi större ekonomiska insatser än någonsin.
          </note>
          <note>
            Vi följer upp med regeländringar som förenklar, förbättrar och
            förtydligar vad som gäller, inte minst nu senast när det gäller
            cykelgata, som kommuner som vill kan pröva. Där har cykeln företräde
            framför till exempel bilarna, och det är bilarna som har att anpassa
            sin hastighet. Det är ett smart sätt att i trånga stadsmiljöer
            hitta en lösning som bidrar till ökat samspel men också ökade
            förutsättningar för cykling.
          </note>
          <note>
            Jag tror att det är så vi måste arbeta framåt. Som Jimmy Ståhl
            påpekar kan vi inte bygga om städer, men vi kan underlätta för
            kommunpolitiker, stadsplanerare och andra att bidra till ökad
            cykling. Vi gör det med natio ­ nella medel och nationellt stöd
            numera.
          </note>
          <note>
            Anf. 72 JIMMY STÅHL (SD):
          </note>
          <note>
            Fru talman! Cykeln är här för att stanna. Med hjälp av elcykeln
            har det ju blivit så mycket enklare att cykla även längre distanser.
            Det gäller även det spontana cyklandet i och med att man kan hyra
            sparkcyklar.
          </note>
          <note>
            Jag delar infrastrukturministerns uppfattning när det gäller
            mobiltelefoni. Även vi har drivit den frågan, och jag är överlycklig
            över att den är implementerad. Problemet är att även cyklister
            nyttjar mobiltelefonen i dag. Man har så himla bråttom att man
            är ouppmärksam, och jämfört med en gående kommer en cykel i enorma
            farter. Elassistansen upphör vid 25 kilometer i timmen, men 25
            kilometer i timmen kan vara relativt snabbt, och i vissa städer
            finns dessutom backar där vi har kunnat uppmäta hastigheter på
            över 50 kilometer i timmen när de passerar korsningar.
          </note>
          <note>
            Jag menar alltså att vi kanske behöver titta på regelverket när
            det gäller cykelpassage kontra cykelöverfart just för att skydda
            cyklisterna själva, för jag tror ärligt talat, Tomas Eneroth,
            att det är väldigt få som har stenkoll på de reglerna. Jag sitter
            själv i trafikutskottet, och jag var tvungen att kolla vid vilken
            av dem som en cyklist har företräde och inte.
          </note>
          <note>
            För att göra det enkelt: Jag antar att Tomas Eneroth har koll
            på att vid cykelöverfart får cyklarna passera. Samtidigt handlar
            det också om farten, för jag menar att om en cykel kommer i en
            hiskelig hastighet är det svårt för en bil att upptäcka den, och
            då kan olyckan vara framme. Vi hade behövt ha likartade regler.
          </note>
          <note>
            Anf. 73 Infrastrukturminister TOMAS ENEROTH (S):
          </note>
          <note>
            Fru talman! Tack återigen, Jimmy Ståhl, för engagemanget! Jag
            tror att det är viktigt att fler är med och deltar och lägger
            fram förslag, både när det gäller hur vi ska utforma cykelinfrastrukturen
            och vilka regeländringar som behövs.
          </note>
          <note>
            Här pågår som sagt ett kontinuerligt arbete, och det är ju för
            att vi lägger mer resurser än någonsin på att utveckla cyklingen
            med nationella medel. Jag ser att vissa kommuner går före. Svenska
            Cykelstäder är en sammanslutning som lyfter fram kommuner som
            gör bra insatser, vare sig det handlar om Uppsala, Lund eller
            andra ställen där man gör otroligt bra cykelinsatser.
          </note>
          <note>
            Jag var nyligen i Malmö – eller nyligen; det var i somras när
            vi fortfarande fick resa – och tittade på hur man utvecklar cyklingen
            i hela staden.
          </note>
          <note>
            Jag vill ändå nyttja den sista delen av min talartid för att
            säga något om detta. Jag är orolig för att vi får en cykeldebatt
            som bara handlar om väl ­ etablerade vuxna mäns möjligheter att
            så snabbt som möjligt ta sig fram i storstäderna. Det är viktigt.
            Men det är också viktigt att barn och ungdomar kan cykla, att
            människor ur alla samhällsklasser kan cykla, att cykling blir
            ett alternativ som känns tryggt och självklart.
          </note>
          <note>
            Stora insatser behöver göras för stadsplanering och för att främja
            cykling. Där kan civilsamhället vara en viktig del, och därför
            har vi från regeringens sida gett extra stöd till civilsamhällesorganisationer,
            till exempel NTF och Cykelfrämjandet, för att just främja cykling.
            Det måste också till en attitydförändring tillsammans med regeländringar,
            så att cykling inte blir för några få utan för många fler.
          </note>
          <note>
            Själv cyklar jag gärna snabbt på min racer, men det gör jag inte
            i stan utan på landsvägar i Småland. Inne i stan cyklar jag på
            ett helt annat sätt. Då tar jag hänsyn till andra trafikanter.
            Jag vill att det ska vara en trygg stadsmiljö med mer cykelvägar
            och mer gemensam hänsyn.
          </note>
          <note>
            Interpellationsdebatten var härmed avslutad.
          </note>
          <note>
            § 18 Svar på interpellation 2020/21:378 om främjande av närsjöfarten
          </note>
          <note>
            Anf. 74 Infrastrukturminister TOMAS ENEROTH (S):
          </note>
          <note>
            Fru talman! Jimmy Ståhl har frågat mig vad regeringen och jag
            gör för att möjliggöra mer kustsjöfart och mer trafik på våra
            inre vattenvägar.
          </note>
          <note>
            Sjöfarten har en helt avgörande betydelse för vår utrikeshandel
            och vår varuförsörjning. Men den är också viktig för arbetet med
            att göra vårt transportsystem mer hållbart och effektivt, inte
            minst för att minska utsläppen av växthusgaser från inrikes transporter.
            En ökad andel sjöfart av godstransporterna bidrar dessutom till
            minskad trängsel och färre olyckor på land. Det är därför viktigt
            att få till en ökning av andelen sjöfart vad gäller nationella
            godstransporter, det vill säga på våra inre vattenvägar och längs
            med våra kuster men också i vårt närområde.
          </note>
          <note>
            Överflyttning av godstransporter från väg till sjöfart innebär
            att transporteffektiviteten ökar och att utsläppen av växthusgaser
            minskar. Regeringen avser att fortsätta att främja överflyttning
            från vägtransporter till sjöfart och stärka intermodaliteten,
            som det heter, i transportsystemet.
          </note>
          <note>
            Regeringen har redan genomfört ett antal åtgärder inom ramen
            för den nationella godstransportstrategin i syfte att få fler
            att välja sjöfarten som transportalternativ. Bland annat kan nämnas
            införandet av ekobonus, inrättandet av en nationell samordnare
            för sjöfart på Trafikverket och utpekandet av fler inre vattenvägar.
          </note>
          <note>
            Regeringen beslutade i november ett tilläggsuppdrag till den
            nationella samordnaren. Uppdraget handlar om att genom dialog
            med svenska ham ­ nar skapa incitament för överflyttning av gods
            från väg till sjöfart och stärka sjöfartens konkurrenskraft. Hamnarna
            har en viktig roll i arbetet med att öka andelen godstransporter
            med sjöfart.
          </note>
          <note>
            Anf. 75 JIMMY STÅHL (SD):
          </note>
          <note>
            Fru talman! Sjöfart står mig varmt om hjärtat. Som göteborgare
            och i mitt tidigare yrke som jag är tjänstledig från, det vill
            säga hamnarbete, kan jag inte annat än älska sjöfarten. Sjöfarten
            har gett mig mina inkomster under alla år.
          </note>
          <note>
            Precis som ministern påpekar finns en outnyttjad inlandssjöfart
            och en näst intill obefintlig kustsjöfart. År 2014 införde EU
            ett regelverk där Sverige har möjlighet att utveckla och driva
            inlandssjöfart. Inlandssjöfart kan utföras med pråmar som kör
            i skyddade vatten. Stora möjligheter ges att till exempel i Stockholm
            frakta bort snömassor vintertid eller frakta bort schaktmassor
            från byggen. Vidare kan gods fraktas. Det finns stora möjligheter
            med inlandssjöfarten.
          </note>
          <note>
            Men vad har hänt? Det är näst intill ingenting. Mycket av det
            handlar om tunga avgifter. Inlandssjöfarten existerar inte i Sjöfartsverkets
            resultaträkning. Men i och med att det inte finns en inlandssjöfart
            blir det inte heller en inkomst till Sjöfartsverket. För att få
            igång inlandssjöfarten hade man kunnat tillåta att inte ta ut
            avgifter på just inlandssjöfarten. På så sätt skulle man få igång
            en fungerande trafik. Det finns stora möjligheter att avlasta
            vägar mellan till exempel Göteborg och Vänerhamn. Järnväg kan
            byggas till Kristinehamn. Sedan kan godsflöden från Norrland gå
            med järnväg till Kristinehamn, och därefter kan fartyg gå resterande
            vägen.
          </note>
          <note>
            Hamnar i Mälaren har gång på gång upplevt stora problem med kostnader
            för fartyg att lägga till i en Mälarhamn : runt 94 000 per enhet.
            Vi vet att Norvik startade en hamn med en tanke om att omlasta
            gods på fartyg och transportera till Mälarhamnar, men det är för
            kostsamt. Det är i dag billigare att transportera gods på lastbil.
            Det är helt horribelt. Fartyg ger möjlighet att frakta mycket
            gods effektivt. Ett fartyg kan hantera 500 enheter. Det motsvarar
            ungefär 350 lastbilar i en enda transport. Hamnarna uppger att
            de kan hantera mycket mer gods.
          </note>
          <note>
            Nu har mängden gods inte minskat under pandemin, vilket är bra.
            Däremot har passagerarfartygen tappat en hel del, men jag håller
            mig till kustsjöfart och inlandssjöfart. Det är samma sak med
            kustsjöfarten. För varje hamn man går in i åker man på en farledsavgift.
            Det är klart att man då skippar vissa hamnar eftersom det blir
            för dyrt. Det innebär att godset i stället går på väg. Det är
            inte bra.
          </note>
          <note>
            Anf. 76 Infrastrukturminister TOMAS ENEROTH (S):
          </note>
          <note>
            Fru talman! Jag uppskattar Jimmy Ståhls engagemang. Det är viktigt.
          </note>
          <note>
            Jag tror att jag vid något tillfälle skämtat om att jag är smålänning.
            Min närmaste hamn hemma i Växjö är Helgahavet. Jag har inga hamnar
            i min närhet, men jag älskar sjöfart och jag brinner av längtan
            efter att fortsätta att stärka svensk sjöfart eftersom det är
            så otroligt viktigt. Det handlar om att nå klimatmålen i sig eftersom
            sjöfarten är klimatsmart. Det handlar dessutom om att avlasta
            den trafik vi ser när godsmängden ökar på våra vägar.
          </note>
          <note>
            Regeringen har ända sedan jag tillträdde som statsråd gjort stora
            insatser för att främja sjöfarten. Den nationella samordnaren
            Pia Berglund gör ett fantastiskt arbete med att ta fram ett handlingsprogram
            på 62 punkter för att på olika sätt främja sjöfarten, inte minst
            hitta nya vägar och se till att transportköpare får upp ögonen
            för vilka smarta alternativ som finns och undanröja de hinder
            som finns för etablering av nya leder. Det är också fråga om att
            dra in hamnarna i en dialog. Vi gjorde den första nationella samlingen
            för hamnarna någonsin när jag bjöd in samtliga till dåvarande
            Näringsdepartementet. Sedan dess har jag haft en tät dialog med
            hamnarna. De utvecklar nu sin roll från att vara traditionella
            hamnar till att vara noder i transportsystemet.
          </note>
          <note>
            Göteborgs hamn är naturligtvis i en klass för sig. Den är inte
            bara Sveriges utan också Nordens största och viktigaste hamn.
            Där pågår ett fantastiskt utvecklingsarbete. Det gäller också
            i Trelleborg, Piteå och i många andra hamnar. Där pågår ett utvecklingsarbete
            för att stärka svensk sjöfart. Det handlar om att automatisera
            och effektivisera förutsättningarna för att få en väl fungerande
            sjöfart, inte minst tillsammans med de råd och den process som
            pågår inom ramen för nationella samordnaren Pia Berglunds uppdrag.
          </note>
          <note>
            Samtidigt ska vi komma ihåg att vi inte bara talar om farledsavgifter.
            Det finns hamnavgifter, och de är i många fall den dyrare avgiften.
            Där ligger bakgrunden till det uppdrag vi har gett till samordnaren,
            det vill säga att se hur den totala avgiftsbördan faktiskt ser
            ut och vilka insatser som kan göras för att befrämja och göra
            det än mer möjligt att utveckla svensk sjöfart.
          </note>
          <note>
            Jimmy Ståhls engagemang för sjöfarten uppskattar jag, men jag
            vill ändå vara tydlig och säga att konkurrensfördelen inte blir
            lägre för landtransporter och lastbilar när Sverigedemokraterna
            föreslår sänkt bensinskatt. Man vill på allvar förbilliga landtransporter
            med diesellastbilar eller med bensinlastbilar.
          </note>
          <note>
            Vill vi på allvar skapa hållbara lösningar och ta ansvar för
            klimatet är det elektrifiering och biobränslen som gäller för
            vägtransporter. Men vi måste också se till att man klarar konkurrenskraften
            för sjöfarten och gör det mer förmånligt till exempel med ekobonus
            eller andra typer av ekonomiska incitament. Det är så vi tar ansvar.
            Då kan man inte i varje del i transportsystemet ropa efter det
            som olika organisationer tycker är det viktigaste.
          </note>
          <note>
            Att i detta läge, i den klimatkris vi har, prata om och resonera
            kring behovet av sänkta bensinpriser tycker jag inte är ansvarsfullt.
            Ska vi kunna göra en omställning med biobränsle och elektrifiering
            och få över mer gods på järnväg och sjöfart måste man också i
            partiets politik ta ansvar för detta. Vi gör det från regeringens
            sida. Vi pekar ut den tydliga riktlinjen: Sverige ska bli världens
            första fossilfria välfärdsland. Vi gör det genom att göra mer
            investeringar än någonsin, inte minst i sjöfarten. Vi gör det
            med tydliga styrmedel och ekonomiska prioriteringar, men också
            med processer, Godstransportrådets arbete och inte minst Pia Berglunds
            utmärkta arbete som nationell samordnare. Det är så vi ser till
            att öka andelen inlandssjöfart och kustnära sjöfart.
          </note>
          <note>
            Anf. 77 JIMMY STÅHL (SD):
          </note>
          <note>
            Fru talman! Jag hoppas att sjöfarten ökar. Men från 2014 – nu
            är det 2021 – har i stort sett ingen inlandssjöfart kommit till.
            Vi ligger och kör fartyg med IMO-regler, alltså regler som gäller
            för havstrafik. Det gynnar inte sjöfarten. Sjöfarten har pratat
            om tonnageskattefrågan. Den skulle utvärderas efter några år.
            Det har gått fyra år.
          </note>
          <note>
            Jag var för cirka två år sedan på ett möte där även minister
            Tomas Eneroth var , och där vi flaggade in det 100:e svenska fartyget,
            vilket var jätteroligt. Men vad har hänt sedan dess? Fartygsantalet
            har både minskat och ökat, så vi har i dag fortfarande ungefär
            100 fartyg.
          </note>
          <note>
            Man har inom sjöfarten efterfrågat vissa grejer som man tror
            kan gynna sjöfarten. Det handlar om att återinföra nettomodellen
            och utveckla så att fler berörs av implementering av tonnageskatten
            – även offshoreverksamheten, fick jag höra i dag på utskottsmötet.
            Sedan gäller det till exempel att ändra en barriär för att få
            in svenska fartyg genom att ändra stämpel ­ skatten till en stämpelavgift,
            vilket hade inneburit ett mindre motstånd mot att bli svenskt
            för många rederier. Det gäller inte minst nu när England har lämnat
            EU. Det är många rederier som vill lämna England och som hade
            kunnat bli svenskflaggade, men de har valt att inte göra så .
          </note>
          <note>
            Det är viktigt att sjöfarten ökar och ges möjligheter. Sjöfartsverket
            är i dag ett verk som blöder ekonomiskt. Jag har suttit på seminarier
            med Sjöfartsverket och tittat på den krassa verklighet de står
            inför. Siffrorna lyser rött, och de kommer att fortsätta lysa
            rött. Om vi inte agerar gentemot Sjöfartsverket och antingen hjälper
            dem eller försöker forma om dem och göra om Sjöfartsverket från
            ett affärsverk till ett anslagsverk kommer den ekonomiska spiralen
            att fortsätta, vilket innebär att sjöfarten beläggs med mer och
            mer avgifter. Lotsavgifterna ökar. Vid Södertäljeslussen har man
            kom ­ mit på att man inte haft någon båtsmansavgift, vilket man
            inför. Man tar bort rabatter. Jag förstår att Sjöfartsverket greppar
            efter alla medel de kan i och med att det är ett affärsverk. Detta
            tynger sjöfarten. En av redarna sa skämtsamt att sista fartyget
            tar hela kostnaden. Det främjar ju inte sjöfarten.
          </note>
          <note>
            Någon som också oroar mig är att om vi inte får igång sjöfarten
            i dag har vi ett hot som gör att sjöfarten kan få det mycket svårare
            framöver. Det är också en möjlighet, måste jag säga. Fehmarn Bält-tunneln
            byggs i dag mellan Tyskland och Danmark. Den kommer att ge ökade
            möjligheter till järnvägstransporter. Förhoppningen är också att
            vi hittar ytterligare en landbaserad lösning mellan Sverige och
            Danmark. Vilken det blir får vi ta i en annan debatt. Men vad
            händer om vi inte får logistikerna att hitta möjliga vägar att
            välja sjöfart? Man brukar ta den snabbaste, enklaste och billigaste
            vägen. Sjöfarten är en säker väg. Den tar tid. Det går att köra
            mycket. Man kan ha det som lager på väg. Men tyvärr är i dag lastbilen
            en jätteviktig faktor för många logistiker när det gäller ”just
            in time”. Sjöfarten är oerhört viktig, fru talman.
          </note>
          <note>
            Anf. 78 Infrastrukturminister TOMAS ENEROTH (S):
          </note>
          <note>
            Fru talman! Jag tackar återigen Jimmy Ståhl för engagemanget.
            Men jag noterar att jag inte fick svar på frågan om sänkt bensinpris
            och sänkt dieselskatt. I grunden handlar ofta politik om att välja.
            Det är ändå uppenbart att Sverigedemokraterna rätt ofta väljer
            det som inte är bra för klimatet. I detta fall väljer man att
            föreslå till exempel sänkta bensin- och diesel ­ priser hellre
            än att främja sjöfarten. Jag hoppas att jag får ett svar på det
            i Jimmy Ståhls nästa anförande.
          </note>
          <note>
            Sedan är det naturligtvis en tuff utmaning för sjöfarten, inte
            minst under pandemin. Det är ett av skälen till att vi gjort omfattande
            insatser, vare sig det handlar om möjligheten att söka från Exportkreditnämnden,
            EKN, för rederier eller anpassningen av sjöfartsstödet, som var
            mycket välkommen för sjöfarten och var en viktig insats. Vi följer
            utvecklingen och gör vad vi kan för att stödja och hjälpa sjöfarten.
            För färjetrafiken har det varit en tuff utmaning. Det är inget
            tvivel om det.
          </note>
          <note>
            På samma sätt följer vi upp med infrastrukturella insatser. Vad
            gäller Göteborgs hamn noterade jag nyligen att kommunfullmäktige
            och regio ­ nen ställt sig bakom den farledsfördjupning som vi
            aviserade 2018 i den nationella planen, så att vi kan genomföra
            den. Det är otroligt viktigt långsiktigt för Göteborgs hamn. Nyligen
            redovisade också aktörer i Göteborg tillsammans med ett rederibolag
            och två kända fordonsproducenter i Sverige sin ambition att bygga
            smarta och hållbara transporter med Göteborgs hamn som nav. Det
            är en fantastisk utveckling som naturligtvis kommer att stärka
            sjöfarten, men också göra den mer hållbar, så att den kan vara
            ett föredöme och kanske vara en del av den där permanenta världsutställningen
            som jag tycker att vi ska försöka utveckla i Sverige.
          </note>
          <note>
            Från Luleå fick vi höra signaler om att det nu är klart med kommunens
            och andra aktörers medfinansiering av Malmporten. Även där får
            vi alltså en ordentlig satsning på en farledsfördjupning, vilket
            stärker kapaciteten i Luleå hamn. Detta är nog så viktigt i ett
            läge där LKAB aviserar stora investeringar och satsningar – för
            att inte tala om stål utan kol, Hybrit, och Northvolts stora batterifabrik
            i Skellefteå. När tusen miljarder investeras i Norrland är det
            viktigt att följa upp infrastrukturen. Det gäller självklart järnvägen
            och lika självklart vägarnas bärighet, men det handlar inte minst
            också om att säkerställa att sjöfarten blir ett tydligt alternativ.
          </note>
          <note>
            Sedan är det sant att Sjöfartsverket precis som branschen har
            drabbats av ekonomiska effekter av pandemin. Jag tror att vi kan
            se det även på Luftfartsverket och Swedavia. Har man en verksamhet
            som också är finansierad av avgifter vilka bygger på volymen trafik
            blir man drabbad om volymen trafik minskar. Det är skälet till
            att vi har fått gå in med extra insatser till våra myndigheter
            för att bidra i en situation där ekonomin pressas av pandemin.
          </note>
          <note>
            Det tillförs inte några nya medel beroende på om det är ett verk
            eller en myndighet. Det är ändå så att verksamheter måste finansieras.
            Det blir lite motsägelsefullt att som Jimmy Ståhl å ena sidan
            kritisera farledsavgiftshöjningarna och å andra sidan vilja värna
            Sjöfartsverkets ekonomi. I så fall får man växla upp och tala
            om på vilket annat sätt budgetmedel ska avsättas för att Sjöfartsverket
            ska få en än bättre ekonomi. Jag tror att det är en viktig förutsättning.
          </note>
          <note>
            Sjöfartsverket gör ju ett fantastiskt arbete, inte minst under
            pandemin, men har också som affärsverk en lite friare roll än
            vad anslagsmyndigheter har i att kunna utveckla nya metoder och
            främja sjöfarten på ett sätt som en vanlig myndighet inte kan.
            Låt oss ändå se att det är en viktig uppgift som Sjöfartsverket
            fyller för att främja svensk sjöfart!
          </note>
          <note>
            Anf. 79 JIMMY STÅHL (SD):
          </note>
          <note>
            Fru talman! Vad gäller bensin- och dieselskatten vet jag inte
            om det är regeringen själv som älskar skattehöjningar eller om
            man är influerad av Miljöpartiet, men den indexeringsupphöjning
            som regeringen satte på fordon gör att vi konsumenter har en svårare
            väg till att kunna få billiga och bra varor. Detta försvårar också
            för de företag som levererar. Att man dessutom väljer att köra
            bonus–malus och återigen beskattar fordonsindustrin ser vi inte
            som positivt.
          </note>
          <note>
            För att återgå till sjöfarten, till exempel kustsjöfarten, har
            vi till exempel i Trelleborg och Ystad en enorm trafik med rorogods,
            som med enkelhet skulle kunna omlastas och köras upp längs kusten.
            Där är farledsavgifterna ett hinder. Vi har många hamnar, men
            på grund av farledsavgifterna är det dyrt att gå in i hamnarna.
          </note>
          <note>
            Det är självklart att hamnarna har en avgift – de har ju en verksamhet.
            De måste ju betala för kajerna, för maskinerna och för bränslet
            som driver maskinerna, så det är klart att de har en avgift. Men
            varför har vi ett system med farledsavgifter som gör att det blir
            väldigt dyrt att köra gods med fartyg när vi hade kunnat göra
            en ändring och frakta mycket mer gods till exempel på fartyg?
          </note>
          <note>
            Vi har ju en helt underbar Östersjökust i stort sett uppifrån
            Kiruna – eller i alla fall Luleå – hela vägen ned till Göteborg
            där vi hade kunnat skeppa ut enormt mycket. Göteborg gör ett enormt
            miljöarbete som ställer om sina maskiner och kör mycket mer med
            el. El är framtiden även inom denna industri.
          </note>
          <note>
            Återigen: Sjöfarten är jätteviktig.
          </note>
          <note>
            Anf. 80 Infrastrukturminister TOMAS ENEROTH (S):
          </note>
          <note>
            Fru talman! Jag tror att vi kan enas i att det finns väldigt
            många starka skäl att främja svensk sjöfart och att främja hamnarnas
            utveckling. Detta är en av mina hjärtefrågor. Jag tycker också
            att vi under de här åren verkligen har gjort historiskt stora
            insatser från regeringens sida när det gäller att lyfta in sjöfarten
            i nationell plan med en tredubbling av investeringarna, att säkerställa
            inte minst Göteborg och Luleå, att ha en nationell samordnare,
            att införa ekonomiska incitament som främjar svensk sjöfart och
            att inte minst under en pandemi göra viktiga insatser. Sjöfarten
            är viktig; det är ingen tvekan om det.
          </note>
          <note>
            Där kan vi säkert dela ambitionsnivå och intresse, men det blir
            ju bekymmersamt när Sverigedemokraterna samtidigt säger ja till
            sänkt bensinskatt, säger nej till bonus–malus och vill ha sänkta
            farledsavgifter, sänkt stämpelskatt och mer pengar till sjöfarten.
            Jag tror att de flesta som följer diskussionen inser att den ekonomin
            till slut inte går ihop. Det går inte att både sänka samtliga
            skatter och vilja ha mer pengar till all verksamhet och tro att
            det är någon lösning.
          </note>
          <note>
            Politik handlar om att välja. Politik handlar om att vara tydlig
            i den långsiktiga utvecklingen. Vår regering är tydlig: Sverige
            ska bli världens första fossilfria välfärdsland. Vi ska ställa
            om.
          </note>
          <note>
            En viktig del är transportsektorn, och ett stort beting ligger
            på den. Där pågår nu en omfattande omställning för elektrifiering,
            för biobränsle och inte minst för att öka transporteffektiviteten.
            Då måste mer gods lyftas över på järnväg och på sjöfart. En viktig
            del i att utveckla sjöfarten är att stärka hamnarnas kapacitet
            och att främja sjöfarten, inte minst den kustnära sjöfarten och
            inlandssjöfarten, så att också detta – och inte bara exportnäringen
            – blir ett tydligt alternativ.
          </note>
          <note>
            På det sättet tycker jag att vi är på god väg. Det återstår mycket
            att göra, men vi har valt väg. Sverigedemokraterna väljer alla
            vägar – det håller inte i längden.
          </note>
          <note>
            Interpellationsdebatten var härmed avslutad.
          </note>
          <note>
            § 19 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2020/21:87 Godkännande av rådets beslut om systemet för EU:s
            egna medel för perioden 2021 och framåt
          </note>
          <note>
            EU-dokument
          </note>
          <note>
            COM(2021) 36 Förslag till Europaparlamentets och rådets förordning
            om förlängning av giltighetsperioden för gemenskapens växtförädlarrätt
            för arterna sparris och artgrupperna blomsterlökar, vedartade
            små bärbuskar och prydnadsbuskar
          </note>
          <note>
            COM(2020) 829 Förslag till Europaparlamentets och rådets direktiv
            om kritiska entiteters motståndskraft
          </note>
          <note>
            § 20 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 5 februari
          </note>
          <note>
            2020/21:410 Sjukersättning efter skönhetsoperationer
          </note>
          <note>
            av Caroline Nordengrip (SD)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:411 Avtal för allhjulsdrivna lastbilar
          </note>
          <note>
            av Mikael Oscarsson (KD)
          </note>
          <note>
            till försvarsminister Peter Hultqvist (S)
          </note>
          <note>
            den 8 februari
          </note>
          <note>
            2020/21:412 Brister i Sveriges infrastruktur
          </note>
          <note>
            av Kjell Jansson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:413 Arbetslösheten i Sverige
          </note>
          <note>
            av Kjell Jansson (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:414 Bärkasseskattens utformning
          </note>
          <note>
            av Markus Wiechel (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:415 Åtgärder för att stärka det svenska medborgarskapet
          </note>
          <note>
            av Tobias Andersson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:416 Plastpåseskatten
          </note>
          <note>
            av Angelica Lundberg (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:417 Antisemitism i de palestinska områdena
          </note>
          <note>
            av Lars Adaktusson (KD)
          </note>
          <note>
            till utrikesminister Ann Linde (S)
          </note>
          <note>
            2020/21:418 Prioritetsordningen vid vaccination mot covid-19
          </note>
          <note>
            av Arin Karapet (M)
          </note>
          <note>
            till socialminister Lena Hallengren (S)
          </note>
          <note>
            2020/21:419 Utredningen om ökad statlig närvaro i Härnösand
          </note>
          <note>
            av Anne-Li Sjölund (C)
          </note>
          <note>
            till statsrådet Åsa Lindhagen (MP)
          </note>
          <note>
            2020/21:420 Kommissionens plan för integration
          </note>
          <note>
            av Ludvig Aspling (SD)
          </note>
          <note>
            till statsrådet Märta Stenevi (MP)
          </note>
          <note>
            2020/21:421 Effekter av migrationen
          </note>
          <note>
            av Ludvig Aspling (SD)
          </note>
          <note>
            till statsrådet Märta Stenevi (MP)
          </note>
          <note>
            § 21 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 5 februari
          </note>
          <note>
            2020/21:1649 Akuta problem för arbetspendlare till Norge
          </note>
          <note>
            av Johan Hultberg (M)
          </note>
          <note>
            till statsrådet Anna Hallberg (S)
          </note>
          <note>
            2020/21:1650 Rysslands sätt att hantera oppositionsledaren
          </note>
          <note>
            av Sara Gille (SD)
          </note>
          <note>
            till utrikesminister Ann Linde (S)
          </note>
          <note>
            2020/21:1651 Covidsjuka som avlider i ensamhet
          </note>
          <note>
            av Sara Gille (SD)
          </note>
          <note>
            till socialminister Lena Hallengren (S)
          </note>
          <note>
            2020/21:1652 Falska friskhetsintyg
          </note>
          <note>
            av Björn Söder (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:1653 Svenska reserestriktioner mot Norge
          </note>
          <note>
            av Kjell-Arne Ottosson (KD)
          </note>
          <note>
            till statsrådet Mikael Damberg (S)
          </note>
          <note>
            2020/21:1654 Möjligheten för utländsk hälso- och sjukvårdspersonal
            att arbeta i Sverige
          </note>
          <note>
            av Johan Hultberg (M)
          </note>
          <note>
            till socialminister Lena Hallengren (S)
          </note>
          <note>
            2020/21:1655 Användning av snabbtester inom äldreomsorgen och
            sjukvården
          </note>
          <note>
            av Johan Hultberg (M)
          </note>
          <note>
            till socialminister Lena Hallengren (S)
          </note>
          <note>
            2020/21:1656 Gränsbevakning med hjälp av flera myndigheter
          </note>
          <note>
            av Daniel Bäckström (C)
          </note>
          <note>
            till statsrådet Mikael Damberg (S)
          </note>
          <note>
            2020/21:1657 Granulat i konstgräsplaner
          </note>
          <note>
            av Kjell-Arne Ottosson (KD)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:1658 Tjurrusningar Spanien
          </note>
          <note>
            av Sara Gille (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:1659 Lagstiftning för att kunna styra bankers tjänster
            efter regeringens politiska mål
          </note>
          <note>
            av Björn Söder (SD)
          </note>
          <note>
            till statsrådet Åsa Lindhagen (MP)
          </note>
          <note>
            den 8 februari
          </note>
          <note>
            2020/21:1660 Prioriterande av utlänningar som vistas illegalt
            i Sverige
          </note>
          <note>
            av Björn Söder (SD)
          </note>
          <note>
            till socialminister Lena Hallengren (S)
          </note>
          <note>
            2020/21:1661 Könsstympning runt om i världen
          </note>
          <note>
            av Sara Gille (SD)
          </note>
          <note>
            till utrikesminister Ann Linde (S)
          </note>
          <note>
            2020/21:1662 Kvinnors rätt till utbildning
          </note>
          <note>
            av Sara Gille (SD)
          </note>
          <note>
            till utrikesminister Ann Linde (S)
          </note>
          <note>
            2020/21:1663 Arrangerade äktenskap och tvångsäktenskap runt om
            i världen
          </note>
          <note>
            av Sara Gille (SD)
          </note>
          <note>
            till utrikesminister Ann Linde (S)
          </note>
          <note>
            2020/21:1664 Alkoholförbudets träffsäkerhet
          </note>
          <note>
            av Tobias Andersson (SD)
          </note>
          <note>
            till socialminister Lena Hallengren (S)
          </note>
          <note>
            2020/21:1665 Otillåtet kemikalieinnehåll i importerade produkter
          </note>
          <note>
            av Angelica Lundberg (SD)
          </note>
          <note>
            till statsrådet Lena Micko (S)
          </note>
          <note>
            2020/21:1666 Förtur till vaccination för illegala invandrare
          </note>
          <note>
            av Markus Wiechel (SD)
          </note>
          <note>
            till socialminister Lena Hallengren (S)
          </note>
          <note>
            2020/21:1667 Coronapass för rörlighet
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:1668 Smittspårningsapplikation
          </note>
          <note>
            av Markus Wiechel (SD)
          </note>
          <note>
            till socialminister Lena Hallengren (S)
          </note>
          <note>
            2020/21:1669 Säkerhetsklassning av tjänster på Migrationsverket
          </note>
          <note>
            av Maria Malmer Stenergard (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:1670 Negativt covidtest samt karantänstvång vid inresa
          </note>
          <note>
            av Markus Wiechel (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:1671 Nedstängning av Ringhals 1
          </note>
          <note>
            av Alexandra Anstrell (M)
          </note>
          <note>
            till statsrådet Anders Ygeman (S)
          </note>
          <note>
            2020/21:1672 Kartläggning av långtidseffekter av covid-19
          </note>
          <note>
            av Maria Malmer Stenergard (M)
          </note>
          <note>
            till socialminister Lena Hallengren (S)
          </note>
          <note>
            2020/21:1673 Oskuldskontroller och så kallade mödomshinneopera
            ­ tioner
          </note>
          <note>
            av Marléne Lund Kopparklint (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:1674 En fungerande it-incidentrapportering
          </note>
          <note>
            av Pål Jonson (M)
          </note>
          <note>
            till statsrådet Mikael Damberg (S)
          </note>
          <note>
            2020/21:1675 Skolans riktlinjer gällande hedersförtryck och könsstympning
          </note>
          <note>
            av Marléne Lund Kopparklint (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:1676 Vilseledande miljöpåståenden i reklam
          </note>
          <note>
            av Angelica Lundberg (SD)
          </note>
          <note>
            till statsrådet Lena Micko (S)
          </note>
          <note>
            2020/21:1677 Prioriteringsordningen avseende covid-19-vaccina
            ­ tionen
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2020/21:1678 Kompensation till svensk kollektivtrafik
          </note>
          <note>
            av Åsa Coenraads (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:1679 Säkerhetsklassade tjänster
          </note>
          <note>
            av Hans Eklind (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:1680 Upplåtelse till fjällstationer
          </note>
          <note>
            av Mats Nordberg (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:1681 Uppfyllande av Nordiska rådets uppmaning om en ansvarsfull
            avfallshantering
          </note>
          <note>
            av Staffan Eklöf (SD)
          </note>
          <note>
            till miljö- och klimatminister Per Bolund (MP)
          </note>
          <note>
            § 22 Kammaren åtskildes kl. 19 . 14 .
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 14 anf.
            39 (delvis) ,
          </note>
          <note>
            av förste vice talmannen därefter till ajourneringen kl. 15.56
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            EMMA PAAKKINEN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om förändringar i regeringens sammansättning
          </note>
          <note>
            § 3 Anmälan om ny ledamot i Europaparlamentet
          </note>
          <note>
            § 4 Ansökan om ledighet
          </note>
          <note>
            § 5 Anmälan om ersättare
          </note>
          <note>
            § 6 Meddelande om statsministerns frågestund
          </note>
          <note>
            § 7 Anmälan om fördröjda svar på interpellationer
          </note>
          <note>
            § 8 Ärenden för bordläggning
          </note>
          <note>
            § 9 Svar på interpellation 2020/21:373 om kompensation till restaurangbranschen
          </note>
          <note>
            Anf. 1 Näringsminister IBRAHIM BAYLAN (S)
          </note>
          <note>
            Anf. 2 CECILIE TENFJORD TOFTBY (M)
          </note>
          <note>
            Anf. 3 DAVID JOSEFSSON (M)
          </note>
          <note>
            Anf. 4 Näringsminister IBRAHIM BAYLAN (S)
          </note>
          <note>
            Anf. 5 CECILIE TENFJORD TOFTBY (M)
          </note>
          <note>
            Anf. 6 DAVID JOSEFSSON (M)
          </note>
          <note>
            Anf. 7 Näringsminister IBRAHIM BAYLAN (S)
          </note>
          <note>
            Anf. 8 CECILIE TENFJORD TOFTBY (M)
          </note>
          <note>
            Anf. 9 Näringsminister IBRAHIM BAYLAN (S)
          </note>
          <note>
            § 10 Svar på interpellation 2020/21:384 om dröjsmål gällande
            krisstöd till företag
          </note>
          <note>
            Anf. 10 Näringsminister IBRAHIM BAYLAN (S)
          </note>
          <note>
            Anf. 11 MATS GREEN (M)
          </note>
          <note>
            Anf. 12 CECILIE TENFJORD TOFTBY (M)
          </note>
          <note>
            Anf. 13 Näringsminister IBRAHIM BAYLAN (S)
          </note>
          <note>
            Anf. 14 MATS GREEN (M)
          </note>
          <note>
            Anf. 15 Näringsminister IBRAHIM BAYLAN (S)
          </note>
          <note>
            Anf. 16 MATS GREEN (M)
          </note>
          <note>
            Anf. 17 Näringsminister IBRAHIM BAYLAN (S)
          </note>
          <note>
            § 11 Svar på interpellation 2020/21:350 om säkerhetsbrister vid
            Sis ungdomshem
          </note>
          <note>
            Anf. 18 Socialminister LENA HALLENGREN (S)
          </note>
          <note>
            Anf. 19 MIKAEL DAMSGAARD (M)
          </note>
          <note>
            Anf. 20 Socialminister LENA HALLENGREN (S)
          </note>
          <note>
            Anf. 21 MIKAEL DAMSGAARD (M)
          </note>
          <note>
            Anf. 22 Socialminister LENA HALLENGREN (S)
          </note>
          <note>
            Anf. 23 MIKAEL DAMSGAARD (M)
          </note>
          <note>
            Anf. 24 Socialminister LENA HALLENGREN (S)
          </note>
          <note>
            § 12 Svar på interpellation 2020/21:383 om fastspänning som tvångsåtgärd
            inom psykiatrin
          </note>
          <note>
            Anf. 25 Socialminister LENA HALLENGREN (S)
          </note>
          <note>
            Anf. 26 CLARA ARANDA (SD)
          </note>
          <note>
            Anf. 27 Socialminister LENA HALLENGREN (S)
          </note>
          <note>
            Anf. 28 CLARA ARANDA (SD)
          </note>
          <note>
            Anf. 29 Socialminister LENA HALLENGREN (S)
          </note>
          <note>
            Anf. 30 CLARA ARANDA (SD)
          </note>
          <note>
            Anf. 31 Socialminister LENA HALLENGREN (S)
          </note>
          <note>
            § 13 Svar på interpellation 2020/21:371 om brukaravgifter som
            alternativ till trängselskatter
          </note>
          <note>
            Anf. 32 Finansminister MAGDALENA ANDERSSON (S)
          </note>
          <note>
            Anf. 33 JIMMY STÅHL (SD)
          </note>
          <note>
            Anf. 34 Finansminister MAGDALENA ANDERSSON (S)
          </note>
          <note>
            Anf. 35 JIMMY STÅHL (SD)
          </note>
          <note>
            Anf. 36 Finansminister MAGDALENA ANDERSSON (S)
          </note>
          <note>
            Anf. 37 JIMMY STÅHL (SD)
          </note>
          <note>
            Anf. 38 Finansminister MAGDALENA ANDERSSON (S)
          </note>
          <note>
            § 14 Svar på interpellation 2020/21:358 om åtgärder mot matchfixning
          </note>
          <note>
            Anf. 39 Statsrådet ARDALAN SHEKARABI (S)
          </note>
          <note>
            Anf. 40 ANGELIKA BENGTSSON (SD)
          </note>
          <note>
            Anf. 41 Statsrådet ARDALAN SHEKARABI (S)
          </note>
          <note>
            Anf. 42 ANGELIKA BENGTSSON (SD)
          </note>
          <note>
            Anf. 43 Statsrådet ARDALAN SHEKARABI (S)
          </note>
          <note>
            Anf. 44 ANGELIKA BENGTSSON (SD)
          </note>
          <note>
            Anf. 45 Statsrådet ARDALAN SHEKARABI (S)
          </note>
          <note>
            § 15 Svar på interpellation 2020/21:365 om vägunderhållet i Sverige
          </note>
          <note>
            Anf. 46 Infrastrukturminister TOMAS ENEROTH (S)
          </note>
          <note>
            Anf. 47 MAGNUS JACOBSSON (KD)
          </note>
          <note>
            Anf. 48 THOMAS MORELL (SD)
          </note>
          <note>
            Anf. 49 Infrastrukturminister TOMAS ENEROTH (S)
          </note>
          <note>
            Anf. 50 MAGNUS JACOBSSON (KD)
          </note>
          <note>
            Anf. 51 THOMAS MORELL (SD)
          </note>
          <note>
            Anf. 52 Infrastrukturminister TOMAS ENEROTH (S)
          </note>
          <note>
            Anf. 53 MAGNUS JACOBSSON (KD)
          </note>
          <note>
            Anf. 54 Infrastrukturminister TOMAS ENEROTH (S)
          </note>
          <note>
            § 16 Svar på interpellationerna 2020/21:366, 369 och 370 om riksintressen
            och planerade stambanan mellan Göteborg och Borås
          </note>
          <note>
            Anf. 55 Infrastrukturminister TOMAS ENEROTH (S)
          </note>
          <note>
            Anf. 56 DAVID JOSEFSSON (M)
          </note>
          <note>
            Anf. 57 JAN ERICSON (M)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 16 (forts.) Svar på interpellationerna 2020/21:366, 369 och
            370 om riksintressen och planerade stambanan mellan Göteborg och
            Borås
          </note>
          <note>
            Anf. 58 JIMMY STÅHL (SD)
          </note>
          <note>
            Anf. 59 Infrastrukturminister TOMAS ENEROTH (S)
          </note>
          <note>
            Anf. 60 DAVID JOSEFSSON (M)
          </note>
          <note>
            Anf. 61 JAN ERICSON (M)
          </note>
          <note>
            Anf. 62 JIMMY STÅHL (SD)
          </note>
          <note>
            Anf. 63 Infrastrukturminister TOMAS ENEROTH (S)
          </note>
          <note>
            Anf. 64 DAVID JOSEFSSON (M)
          </note>
          <note>
            Anf. 65 JAN ERICSON (M)
          </note>
          <note>
            Anf. 66 Infrastrukturminister TOMAS ENEROTH (S)
          </note>
          <note>
            § 17 Svar på interpellation 2020/21:377 om nollvisionen och oskyddade
            trafikanter
          </note>
          <note>
            Anf. 67 Infrastrukturminister TOMAS ENEROTH (S)
          </note>
          <note>
            Anf. 68 JIMMY STÅHL (SD)
          </note>
          <note>
            Anf. 69 Infrastrukturminister TOMAS ENEROTH (S)
          </note>
          <note>
            Anf. 70 JIMMY STÅHL (SD)
          </note>
          <note>
            Anf. 71 Infrastrukturminister TOMAS ENEROTH (S)
          </note>
          <note>
            Anf. 72 JIMMY STÅHL (SD)
          </note>
          <note>
            Anf. 73 Infrastrukturminister TOMAS ENEROTH (S)
          </note>
          <note>
            § 18 Svar på interpellation 2020/21:378 om främjande av närsjöfarten
          </note>
          <note>
            Anf. 74 Infrastrukturminister TOMAS ENEROTH (S)
          </note>
          <note>
            Anf. 75 JIMMY STÅHL (SD)
          </note>
          <note>
            Anf. 76 Infrastrukturminister TOMAS ENEROTH (S)
          </note>
          <note>
            Anf. 77 JIMMY STÅHL (SD)
          </note>
          <note>
            Anf. 78 Infrastrukturminister TOMAS ENEROTH (S)
          </note>
          <note>
            Anf. 79 JIMMY STÅHL (SD)
          </note>
          <note>
            Anf. 80 Infrastrukturminister TOMAS ENEROTH (S)
          </note>
          <note>
            § 19 Bordläggning
          </note>
          <note>
            § 20 Anmälan om interpellationer
          </note>
          <note>
            § 21 Anmälan om frågor för skriftliga svar
          </note>
          <note>
            § 22 Kammaren åtskildes kl. 19.14.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
