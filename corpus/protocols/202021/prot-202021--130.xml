<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--130</head>
          <docDate when="2021-05-31">2021-05-31</docDate>
        </div>
      </front>
      <body>
        <div>
          <note>
            § 1 Meddelande om frågestund
          </note>
          <note>
            Tredje vice talmannen meddelade att frågestund skulle äga rum
            torsdagen den 3 juni kl. 14.00.
          </note>
          <note>
            § 2 Anmälan om subsidiaritetsprövning
          </note>
          <note>
            Tredje vice talmannen anmälde att utdrag ur prot. 2020/21:49
            för torsdagen den 27 maj i ärende om subsidiaritetsprövning av
            EU-förslag hade kommit in från miljö- och jordbruksutskottet.
          </note>
          <note>
            § 3 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2020/21: 771
          </note>
          <note>
            Till riksdagen
          </note>
          <note>
            Interpellation 2020/21: 771 Sveriges relationer med Belarus
          </note>
          <note>
            av Håkan Svenneling (V)
          </note>
          <note>
            Interpellationen kommer att besvaras fredagen den 18 juni 2021.
          </note>
          <note>
            Skälet till dröjsmålet är tidigare inbokat engagemang.
          </note>
          <note>
            Stockholm den 28 maj 2021
          </note>
          <note>
            Utrikesdepartementet
          </note>
          <note>
            Ann Linde (S)
          </note>
          <note>
            Enligt uppdrag
          </note>
          <note>
            Anna Hammargren
          </note>
          <note>
            Expeditionschef
          </note>
          <note>
            § 4 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2020/21:204 till justitieutskottet
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkanden
          </note>
          <note>
            2020/21:FiU33 Ändringar i regelverket om hantering av finansiella
            företag i kris
          </note>
          <note>
            2020/21:FiU47 Genomförande av ändringar i Solvens II-direktivet
          </note>
          <note>
            2020/21:FiU50 Nya kapitaltäckningsregler för värdepappersbolag
          </note>
          <note>
            Socialutskottets betänkande
          </note>
          <note>
            2020/21:SoU16 Hälso- och sjukvårdens organisation m.m.
          </note>
          <note>
            § 6 Svar på interpellation 2020/21:666 om biobränsle och klimat
            ‑ och miljömålen
          </note>
          <note>
            Anf. 1 Miljö- och klimatminister PER BOLUND (MP):
          </note>
          <note>
            Fru talman! Jens Holm har frågat mig om jag avser att verka för
            att införa nya åtgärder eller styrmedel för att stärka miljöhänsynen
            inom våra näringar för att motverka att ökad användning av biobränslen
            ytterligare försvårar våra möjligheter att nå våra nationella
            miljökvalitetsmål.
          </note>
          <note>
            Jens Holm har också frågat mig om jag avser att vidta åtgärder
            för att tydligare redovisa de utsläpp av växthusgaser som kommer
            från biobräns ­ le.
          </note>
          <note>
            Låt mig börja med att konstatera att klimatomställningen ska
            genomföras på ett sätt som inte äventyrar möjligheten att uppnå
            de övriga globala målen för en hållbar utveckling. Agenda 2030
            och de globala målen för en hållbar utveckling visar på behovet
            av en integrerad klimat- och miljöpolitik för att nå målen. Vi
            ska uppnå såväl miljökvalitetsmålen som etappmålen i klimatramverket
            och det långsiktiga målet om nettonollutsläpp 2045.
          </note>
          <note>
            Regeringen har en tydlig ambition att skyddsvärda skogar inte
            ska avverkas utan bevaras, genom antingen formellt skydd eller
            frivilliga avsättningar, samt att miljöhänsynen i skogsbruket
            ska öka. Skogspolitiken bygger på två jämställda mål: miljömålet
            och produktionsmålet. Det är möjligt och önskvärt att utveckla
            bägge dessa delar.
          </note>
          <note>
            För att kunna genomföra klimatomställningen samtidigt som vi
            uppnår våra miljökvalitetsmål har regeringen vidtagit flera åtgärder.
            Bonus–malus-systemet styr mot bränslesnåla fordon eller rena elfordon.
            Klimat ­ premien för tunga fordon och arbetsmaskiner bidrar till
            en allt snabbare elektrifiering av dessa, och energiskatterna
            styr mot ökad energieffektivi ­ tet. Anslagen för skydd av biologiskt
            värdefulla skogar har förstärkts kraf ­ tigt. Regeringen har också
            tagit fram en strategi och handlingsplan för en cirkulär ekonomi
            som visar vägen mot ett resurseffektivt samhälle där vi uppnår
            miljö- och klimatmålen. Strategin ska kompletteras med en bioeko
            ­ nomistrategi – arbetet med den har inletts.
          </note>
          <note>
            Bioekonomistrategin tas fram i samarbete med de gröna näringarna
            och ska bidra till ökad tillgång till biomassa, till sysselsättning
            i hela landet och till att skapa miljö- och klimatnytta. Hållbar
            biomassa , bland annat från skogen, jordbruk et och fiskenäringen,
            kan bidra till substitution av fossil energi och fossila material.
          </note>
          <note>
            För att säkerställa tillgången till ett långsiktigt hållbart
            uttag av skogsråvara för den växande cirkulära bioekonomin behöver
            incitament skapas för ett hållbart skogsbruk och ett hållbart
            skydd av skog så att Sverige uppnår relevanta nationella och internationella
            åtaganden om biologisk mångfald .
          </note>
          <note>
            Reduktionsplikten ökar användningen av biobränslen i transportsektorn
            , och efterfrågan på biomassa förutspås öka inom flera sektorer
            framöver m edan åtgärder för energieffektivisering eller tillvaratagande
            av spillvärme kan frigöra resurser från uppvärmningssektorn. Bioekonomin
            behöver baseras på ett effektivt nyttjande av resurser, där den
            skogliga resursen kan nyttjas mest effektivt för ett hållbart
            samhälle inom de ramar som sätts av miljö ‑ , klimat- och samhällsmål.
          </note>
          <note>
            Regeringen har den 29 april 2021 beslutat om en proposition som
            inför de hållbarhetskriterier som enligt vad EU enats om behövs
            för att säkerställa att bara hållbara biobränslen, sådana som
            till exempel inte bidrar till avskogning, används i energisektorn.
            I dag används i första hand restprodukter från svensk skogsnäring
            för att ersätta fossila bränslen.
          </note>
          <note>
            Angående Jens Holms fråga om redovisningen av utsläpp från bio
            ­ bränslen stämmer det inte att dessa inte redovisas. Utsläpp
            av biogen koldioxid från förbränning av biomassa ingår redan i
            klimatstatistiken för LULUCF-sektorn i det land där biomassan
            har producerats. Av den anledningen redovisas inte biogena koldioxidutsläpp
            från förbränning av bio ­ bränsle. Att göra det skulle innebära
            dubbelräkning. Sverige följer noggrant riktlinjerna i klimatkonventionen,
            IPCC:s rekommendationer och EU:s regelverk för hur utsläpp ska
            redovisas.
          </note>
          <note>
            Anf. 2 JENS HOLM (V):
          </note>
          <note>
            Fru talman! Jag vill tacka miljö- och klimatministern för svaret
            på min interpellation. Man kan se att det finns en röd tråd i
            regeringens miljö- och klimatpolitik, nämligen biobränsle. Biobränsle
            ska lösa det mesta när det gäller regeringens klimatåtagande.
          </note>
          <note>
            Biobränsle i sig behöver inte vara fel. Vi har stora mängder
            restproduk ­ ter från skogs- och jordbruket, som kan användas.
            Vi kan också använda avfall från våra hushåll och restauranger
            för att producera biogas, till ex ­ empel. Men när man förutskickar
            en så stor användning av biobräns ­ le som regeringen gör blir
            det ett problem. Då behöver man ha svar på varifrån biobränslet
            ska tas.
          </note>
          <note>
            Låt mig ta några exempel. Regeringen har nu lagt fram förslaget
            om reduktionsplikt för flyg. Det innebär obligatorisk inblandning
            av biodrivmedel i flygbränsle. På samma sätt finns det en reduktionsplikt
            också för vägtransporterna. Näringslivet har presenterat ett stort
            antal färdplaner för fossilfrihet inom ramen för regeringens förslag
            om fossilfrihet för näringslivet.
          </note>
          <note>
            Sammantaget innebär dessa förslag en kraftig ökning av biodrivmedel.
            Det finns olika rapporter. Sweco kom med en rapport för ett tag
            sedan, där de pekade på en 86-procentig ökning. I den rapport
            som Biojetutredningen lade fram pratade man om en ökning av användningen
            av biodrivmedel med 55 terawattimmar; det är mer än dubbelt så
            mycket jämfört med mängden biodrivmedel som används i dag. I samband
            med arbetet med en ny nationell infrastrukturplan säger Trafikverket
            till regeringen att efterfrågan på biodrivmedel kommer att öka
            med 70 procent till 2030.
          </note>
          <note>
            Hur, Per Bolund, ska detta kunna produceras på ett hållbart sätt?
            Jag ser inte att det kan göras.
          </note>
          <note>
            Det är därför vi i Vänsterpartiet tycker att det är så viktigt
            att regeringen tar fram konkreta förslag om hur miljöhänsynen
            i skogsbruket ska kunna stärkas. Annars är risken uppenbar för
            att vi får fortsatta storskaliga kalavverkningar, precis som vi
            ser i dag.
          </note>
          <note>
            Jag håller inte med Per Bolund när han säger att miljöhänsyn
            och produktionsintressen är jämlika i det svenska skogsbruket.
            Jag skulle vilja fråga miljöpartisten Per Bolund: Anser verkligen
            miljöministern att miljö och produktion väger lika tungt i det
            svenska skogsbruket?
          </note>
          <note>
            Just nu ser vi att det pågår strider i norra Sverige, där statliga
            Sveaskog vill avverka skogar med höga naturvärden. Det handlar
            om Arjeplog, Gällivare, Pajala och så vidare, där samer och miljöaktivister
            ställer sig i vägen för skogsmaskinerna som ska avverka. Det är
            vårt statliga skogsbolag som gör detta. Det är helt uppenbart
            att vi inte tar tillräcklig miljöhänsyn i skogsbruket.
          </note>
          <note>
            Jag vill också fråga miljöministern om han delar min bild när
            det gäller den kraftiga efterfrågeökning som regeringens biodrivmedelspolitik
            kommer att leda till. Jag vill veta varifrån allt detta biodrivmedel
            ska tas. Och hur ska det kunna produceras på ett hållbart sätt
            så att inte mer skog huggs ned i Sverige och andra länder för
            att ge plats åt ökad produktion av biodrivmedel?
          </note>
          <note>
            Anf. 3 Miljö- och klimatminister PER BOLUND (MP):
          </note>
          <note>
            Fru talman! Tack, Jens Holm, för frågan, som är viktig. Det stämmer
            inte som Jens Holm säger att vi tycker att biobränsle ska lösa
            det mesta eller allt. Tvärtom har vi väldigt många olika verktyg
            som vi jobbar med, och det verkar Jens Holm ha missat – till exempel
            att Sverige ligger runt plats tre i världen när det gäller introduktion
            av eldrivna fordon.
          </note>
          <note>
            Om man kör fordon på el är det klart att behovet av flytande
            bränslen minskar, oavsett om de är fossila eller biobaserade.
            Vi har också mycket arbete för att minska beroendet av transporter
            och efterfrågan på transporter för att därmed också minska behovet
            av energi till transportsektorn.
          </note>
          <note>
            Det gäller alltså att ha flera tankar i huvudet samtidigt. Det
            har reger ­ ingen. Jag hoppas att Vänsterpartiet också försöker
            eftersträva det.
          </note>
          <note>
            Jens Holm gör det lite lätt för sig. Han borde lika lätt som
            jag kunna konstatera att vi redan i dag har 5 miljoner bilar på
            våra vägar som till väldigt stor del är beroende av fossila bränslen.
            Samtidigt har vi satt upp väldigt ambitiösa mål. Vi ska minska
            utsläppen från transportsektorn med 70 procent till 2030. Vi ska
            också ha noll nettoutsläpp år 2045.
          </note>
          <note>
            Någonstans måste också oppositionen ha en idé eller en plan för
            hur det ska gå ihop. Jag har inte hört Vänsterpartiet komma med
            något förslag om hur man ska göra. Ska man säga åt människor att
            sluta använda de bilar som i dag rullar på gatorna – är det Vänsterpartiets
            lösning? Då tror jag inte att man kommer att lyckas särskilt väl.
          </note>
          <note>
            En fungerade strategi framåt handlar om att just kunna ha flera
            olika tankar samtidigt och kunna vidta flera olika åtgärder på
            en gång. Jens Holm gör också ett felaktigt antagande när han bara
            travar alla olika användningar på varandra, som om de skulle ske
            här och nu momentant och likadant överallt. Det är ju inte fallet.
            Det kan Jens Holm också lätt se om han tittar på hur de olika
            styrmedlen är utformade.
          </note>
          <note>
            När det gäller exempelvis reduktionsplikten för vägtrafiken är
            det ett ganska högt tempo med introducerandet av biobränslen för
            att just ersätta fossila bränslen och därmed det fossilberoende
            som Sverige har i dag, där vi ju importerar olja från länder som
            kanske inte alltid är våra bästa vänner. Där skulle vi som land
            verkligen tjäna på att få en större energisäkerhet.
          </note>
          <note>
            När det gäller reduktionsplikten för flyget är det däremot en
            väldigt långsam ökning i början. Det vill säga att det kommer
            att vara en mycket liten ökning. När man sedan kan hitta andra
            lösningar för vägtransporterna – regeringen arbetar väldigt hårt
            för ökad elektrifiering, så att man kan minska användningen där
            – kan i stället biobränslen användas i flygsektorn.
          </note>
          <note>
            Att låtsas som om alla ska använda samma bränslen vid samma tillfälle
            blir helt enkelt fel. Det kommer också att vara något av en stafettprincip
            för att man ska klara av omställningen.
          </note>
          <note>
            Sedan glömmer Jens Holm att det finns motverkande faktorer. Det
            är inte så att de som använder biomassa i dag för all framtid
            kommer att behöva göra det. En väldigt stor användning av biomassa
            i Sverige har ju handlat om pappersmassa. Där ser vi nu, genom
            digitaliseringen, att användningen av pappersmassa minskar. Det
            gör också att skogsindustrin ställer om från papper till andra
            produktionsslag.
          </note>
          <note>
            Vi har också en stor potential när det gäller att till exempel
            kunna använda biobränslen för uppvärmning och elproduktion betydligt
            mer effektivt. Vi har en teknikutveckling, och vi kan också minska
            beroendet genom exempelvis energieffektivisering. Där gör också
            regeringen stora insatser för att till exempel rusta upp hyreshus
            runt om i Sverige för att helt enkelt minska beroendet av energi
            för uppvärmning. Det gör också att man kan minska biobränsleanvändningen
            i andra delar för att i stället kunna öka den där behoven är stora,
            så att vi kan minska fossilberoendet.
          </note>
          <note>
            Jag refererade också till lagstiftningen, som är tydlig. Att
            vi har två jämställda mål betyder inte att vi är framme i alla
            delar. Det är väl känt i regeringens arbete att vi behöver förbättra
            miljöhänsynen i skogen. Det finns också med i januariavtalet.
            Vi ska öka skyddet av värdefull skog – det har vi också gjort
            storskaligt – men vi ska också se till att skogsbruksmetoderna
            blir mer hållbara.
          </note>
          <note>
            Anf. 4 JENS HOLM (V):
          </note>
          <note>
            Fru talman! Jag skulle vilja ta fasta på det som miljöministern
            slutade med, just hur skogsbruket i sig kan bli mer hållbart.
            Det är ju inte så att Per Bolund och regeringen tillträdde i går,
            utan man har nu styrt i mer än sex års tid. Jag har inte sett
            några som helst konkreta förslag på hur skogsbruket ska kunna
            bedrivas på ett mer hållbart sätt.
          </note>
          <note>
            Ja, regeringen skyddar mer skog. Det är väldigt bra, även om
            mer än så skulle kunna skyddas. Regeringen har tagit fram en stor
            skogsutredning som nu har kommit med ett betänkande. Fokuset där
            är ensidigt på att stärka den privata äganderätten till skogen.
            Det tycks bli ännu mer frihet under ansvar, alltså det som är
            den rådande principen för skogsbruket i Sverige i dag.
          </note>
          <note>
            Per Bolund får gärna rätta mig om jag har fel. Men vilka konkreta
            åtgärder har egentligen vidtagits för att skogsbruket i sig ska
            bli hållbart? Detta är en väldigt viktig fråga. Alla vet att det
            är den svenska skogen som ska bli den stora råvaran för den kraftigt
            ökade produktion av biodrivmedel som nu förutskickas, med reduktionsplikt
            för flyget och vägtransporterna och med de fossilfria färdplanerna
            för näringslivet, bara för att nämna tre konkreta exempel. Vad
            säger till exempel miljöministern om siffran 55 terawattimmar
            biodrivmedel redan till 2030? Det är vad Biojetutredningen talar
            om. Det är den sammanslagna effekten av de två reduktionsplikter
            som regeringen nu driver.
          </note>
          <note>
            Hur mycket är då 55 terawattimmar biodrivmedel? I dag i Sverige
            använder vi ungefär 20 terawattimmar biodrivmedel inom transportsektorn,
            så det är mer än en fördubbling av dagens användning.
          </note>
          <note>
            I dag importerar vi merparten av substratet till de biodrivmedel
            som vi i dag använder. Jag frågar igen: Per Bolund, varifrån ska
            allt detta biodrivmedel komma? Per Bolund menar tydligen att det
            ska tas från fjärrvärmesektorn. Det finns säkert en del potential
            att effektivisera, men vi ska kom ­ ma ihåg att detta är en sektor
            som redan har effektiviserat mycket, och vi vill ju fortsätta
            att värma våra hus och hem, och vi vill fortsätta att ha el i
            våra uttag i hemmen. Jag får inte riktigt detta att gå ihop –
            att man kan ta riktigt så mycket därifrån som Per Bolund tycks
            hoppas på.
          </note>
          <note>
            Jag skulle också vilja fråga Per Bolund apropå miljöhänsynen
            och produktionsintressena i skogsbruket: Ser inte Per Bolund vad
            som händer särskilt i norra Sverige, i Gällivare, Arjeplog och
            Pajala, och samebyarna som går ut och protesterar mot de stora
            avverkningar som planeras och också redan har genomförts av statliga
            Sveaskog? Det görs inom ramen för nuvarande lagstiftning, och
            jag ser inga konkreta förslag på hur miljöhänsynen ska kunna stärkas
            och hur vi ska kunna skydda våra sista skogar med höga naturvärden.
          </note>
          <note>
            Detta måste miljöministern och regeringen ha ett svar på. En
            fråga som jag inte ens har hunnit komma in på gäller redovisningen
            av utsläppen från produktionen av biodrivmedel. Jag får inte ihop
            det hela riktigt, för i svaret till mig säger miljöministern dels
            att detta visst redovisas, dels att det inte behöver redovisas
            eftersom det är biogent och sker i Sverige. Men min korta och
            enkla fråga är: Kan vi inte göra den här redovisningen och rapporteringen
            till FN bättre och robustare, så att man tydligt ser de utsläpp
            som kommer från denna sektor? Då kan vi i nästa steg också vidta
            åtgärder för att minska de utsläppen.
          </note>
          <note>
            Anf. 5 Miljö- och klimatminister PER BOLUND (MP):
          </note>
          <note>
            Fru talman! Jag noterade att jag inte fick något svar på min
            fråga, som jag tycker är väldigt relevant ändå: Hur tycker Vänsterpartiet
            att utsläppen från transportsektorn ska minska? Eller ska de inte
            det? Det är kanske det som är svaret – vi ska inte nå målet till
            2030 om att minska utsläppen från vägtrafiksektorn med 70 procent.
            Det är i så fall ett väldigt relevant svar, och det vore bra om
            Jens Holm kunde svara att det är så Vänsterpartiet ser på den
            frågan.
          </note>
          <note>
            Vi ser att hållbara biodrivmedel har en viktig roll att fylla
            både i transportpolitiken och i miljöpolitiken i övrigt. Självklart
            ska det vara hållbara biodrivmedel. Vi tänker inte använda biodrivmedel
            med dåliga klimatprestanda eller som hotar andra miljömål.
          </note>
          <note>
            Men det är också viktigt att vi blir bättre på att sköta våra
            värdefulla skogar på ett hållbart sätt. Där har den här regeringen
            – vilket jag är enormt stolt över – ökat anslagen för att skydda
            värdefull skogsmark kopiöst jämfört med tidigare regeringar. Ingen
            regering har någonsin varit i närheten av det skydd som den här
            regeringen har vidtagit. Det är över 1 000 olika reservat som
            har antingen utvidgats eller nybildats. Det är 6 miljarder kronor
            som har lagts på att skydda värdefull natur, vilket ju gör väldigt
            stor skillnad.
          </note>
          <note>
            Det är också ett högt tempo. Förra året var det år på den här
            sidan om millennieskiftet som vi avsatte flest områden i Sverige
            att skydda för framtiden. Bilden av att det inte händer något
            är rent vilseledande, måste jag säga. Jag blir ganska irriterad,
            för den stämmer helt enkelt inte.
          </note>
          <note>
            Det stämmer heller inte att det inte händer något när det gäller
            att se över skogsbruksmetoderna. Sveaskog har alldeles nyligen
            kommit med en ny strategi, där man säger att man ska se över sina
            skogsbruksmetoder och använda mer naturbaserade metoder, till
            exempel hyggesfritt skogsbruk på större arealer. Skogsutredningen
            har, precis som Jens Holm säger, kommit med ett förslag, men det
            är just bara ett förslag. Sedan kommer en politisk diskussion
            om förslaget och hur vi ska utveckla det. Där har vi ju januariavtalet
            som bas, där vi också skriver att vi dels ska skydda värdefull
            mark, dels ha mer miljöanpassat skogsbruk och att staten ska vara
            en föregångare. Och det är någonting som vi nu arbetar intensivt
            för.
          </note>
          <note>
            Vi har också skrivningar om ett Sveaskogsprogram, som är ett
            sätt att byta statlig mark mot värdefull mark. Vi har alltså många
            olika verktyg att använda även för att nå det målet. Men det är
            ingen tvekan om att målet om att skydda den biologiska mångfalden
            ska uppnås. Det är någonting som vi arbetar intensivt med.
          </note>
          <note>
            Jens Holm tycker om att kasta ur sig olika former av scenarier
            eller prognoser eller vad olika särintressen har sagt om hur mycket
            vi kommer att behöva och liknande. Jag tror att det är farligt
            att göra på det sättet, för då får man ingen helhetsbild som hänger
            ihop. Det är just därför, för att få en helhetsbild, som vi nu
            har tillsatt en arbetsgrupp som ska ta fram en bioekonomistrategi.
            Det handlar om att se: Vilket utrymme finns det? Och hur ska denna
            värdefulla resurs – biomassa, bioenergi – faktiskt användas för
            att göra mesta möjliga miljönytta och samhällsnytta?
          </note>
          <note>
            Jag hoppas att Jens Holm kan låta det arbetet få fortgå innan
            han drar alltför säkra slutsatser – jag tror att det är oklokt
            att dra alltför säkra slutsatser nu.
          </note>
          <note>
            Ett problem med den typ av scenarier och prognoser som Jens Holm
            hänvisar till är att verkligheten faktiskt ändrar sig. Till exempel
            är den elektrifiering av transportsektorn som nu pågår betydligt
            större än vad man förutsatt i, tror jag, alla dessa prognoser.
            Sådant gör att man riskerar att landa väldigt fel.
          </note>
          <note>
            Regeringen nöjer sig inte med att bara titta på ett enda område,
            bio ­ energi. Vi tittar brett och gör åtgärder brett för att just
            få ett hållbart trans ­ portsystem. Jag är väldigt stolt över
            att Sverige är ledande i elektrifier ­ ingen. Det gör att vi minskar
            beroendet av flytande bränslen, men vi är långt ifrån klara. Vi
            fortsätter det arbetet. Vi fortsätter också arbetet med att minska
            transportefterfrågan, till exempel genom att ställa om rese ­
            avdraget så att det blir färdmedelsoberoende och i stället avståndsbaserat.
            Då uppmuntras också en övergång till mer hållbara transportslag
            än bilen.
          </note>
          <note>
            Vi har alltså har en bredd i vår politikutveckling. Det skulle
            jag önska att Vänsterpartiet också hade.
          </note>
          <note>
            Anf. 6 JENS HOLM (V):
          </note>
          <note>
            Fru talman! Jag kan visa miljöministern listan på 50 konkreta
            förslag från Vänsterpartiet som Miljöpartiet, eftersom de sitter
            i regering, aktivt har motarbetat och röstat nej till på miljö-
            och klimatområdet. Jag tänker inte göra detta till en partipolitisk
            pajkastning, men närhelst Per Bolund önskar ska jag visa honom
            den listan.
          </note>
          <note>
            Vänsterpartiet har väldigt konkreta förslag på hur vi ska kunna
            höja tempot i miljö- och klimatarbetet i Sverige. Vad gäller transportsektorn,
            exempelvis, verkar miljöministern förutsätta att vi ska resa lika
            mycket som vi gör nu, eller kanske mer, i framtiden. Men vi måste
            ju bygga ett transporteffektivt samhälle. Det är det som det handlar
            om.
          </note>
          <note>
            Vissa transporter ska vi helt enkelt göra mindre av. Vi kan lägga
            ned stora delar av inrikesflyget, exempelvis. Stora delar av pendlandet
            fram och tillbaka kommer vi inte att behöva göra ifall vi satsar
            mer på digitalisering. Ifall vi investerar mer i kollektivtrafiken
            kan människor resa mer kollektivt efter pandemin. Ifall vi bygger
            ut cykelinfrastrukturen kan människor ta cykeln i stället för
            bilen till jobbet och så vidare. På alla dessa områden har Vänsterpartiet
            lagt fram konkreta förslag.
          </note>
          <note>
            På Per Bolund låter det som att regeringen vill fortsätta att
            utreda och fortsätta att ta fram nya strategier, ambitioner etcetera.
            Men det är konkret handling här och nu som gäller.
          </note>
          <note>
            Det var regeringen som gav direktiven till Skogsutredningen.
            Och den är ensidigt fokuserad på att stärka den privata äganderätten,
            inte på att ta fram ett mer hållbart skogsbruk.
          </note>
          <note>
            Per Bolund säger att jag hänvisar till särintressen vad gäller
            prognoser om framtida användning av biodrivmedel. Det handlar
            om Naturvårdsverket och om en ökad användning med 70 procent till
            2030. Det var Maria Wetterstrand, tidigare miljöpartist, som ledde
            Biojetutredningen. 55 terawattimmar biodrivmedel kommer att behöva
            användas. Varifrån ska alla dessa biodrivmedel komma? Nu har Per
            Bolund sista chansen att svara.
          </note>
          <note>
            Anf. 7 Miljö- och klimatminister PER BOLUND (MP):
          </note>
          <note>
            Fru talman! Det är tråkigt när sista inlägget går till att förvränga
            det budskap som jag har varit väldigt tydlig med här i dag. Vi
            tror inte att biobränslen är enda lösningen. Jag hoppas att Jens
            Holm har hört det, för det har jag sagt väldigt många gånger.
            Jag säger det en gång till. Vi tror att det är ett redskap men
            långt ifrån det enda.
          </note>
          <note>
            Jag berättade om ganska många av de åtgärder vi gör, inte minst
            elektrifieringen, som nu går snabbare än vad någon av de utredningar
            som Jens Holm har hänvisat till trodde. Jag berättade också om
            alla de åtgärder som vi gör för att minska just transportefterfrågan
            och skapa ett transporteffektivt samhälle.
          </note>
          <note>
            Skillnaden mellan Vänsterpartiet och Miljöpartiet är att vi gör
            det i verkligheten. Det vi faktiskt genomför får effekt här och
            nu, och det är det som behövs. Det behöver gå framåt här och nu.
            Det räcker inte att sitta på läktaren och göra stolta planer,
            utan man måste faktiskt också ge sig in i politiken och få genomslag
            för sin politik. Det är det som vi ägnar oss åt.
          </note>
          <note>
            Vi har gjort satsningar som Klimatklivet och Industriklivet.
            Vi har stadsmiljöavtalen, som styr över mot kollektivtrafik och
            cykel. Vi har hållbar konsumtion, där vi jobbar intensivt. Vi
            arbetar för att bättre bevara ängs- och betesmarker och för bättre
            vattenförsörjning. Alla dessa åtgärder bidrar till att vi når
            de klimat- och miljömål som vi har satt upp. Och det är viktigt.
            Sverige är ett föregångsland. Vi ska fortsätta att vara det. Vi
            har aldrig haft så goda förutsättningar som nu att faktiskt nå
            våra mål genom kombinerade åtgärder.
          </note>
          <note>
            Vi har trovärdighet genom att vi har visat handlingskraft. Vi
            har en klimatlag och ett klimatpolitiskt ramverk som verkligen
            gör att vi når till exempel målet för 2020. Vi är i princip nära
            att nå målet för 2030, till och med. Vi ligger alltså före i tidsplanen.
            Vi kommer samtidigt att göra många nya satsningar och större satsningar
            på klimat- och miljöområdet. Vi har gjort det mer än någon regering
            tidigare har gjort. Men vi kommer oförtröttligt att fortsätta
            det arbetet, för vi vet att tiden är kort och att vi behöver göra
            mer.
          </note>
          <note>
            Vi har långt ifrån bara en sträng på vår lyra. Vi gör många olika
            insatser för att nå de olika miljömålen och samhällsmålen, och
            biobränslen är en viktig del i det. Tyvärr hörde jag aldrig Vänsterpartiets
            svar på hur man faktiskt ska minska utsläppen här och nu från
            de bilar som är fossilberoende. Det skulle jag verkligen önska
            att Vänsterpartiet gav svar på.
          </note>
          <note>
            Interpellationsdebatten var härmed avslutad.
          </note>
          <note>
            § 7 Svar på interpellation 2020/21:680 om strandskyddets framtid
          </note>
          <note>
            Anf. 8 Miljö- och klimatminister PER BOLUND (MP):
          </note>
          <note>
            Fru talman! Kjell Jansson har frågat mig om min och regeringens
            intention och målsättning är att den förändring av strandskyddet
            som nu arbetas fram ska möjliggöra mer byggande i strandnära läge
            i Sverige. Han har även frågat vilka konkreta åtgärder jag avser
            att vidta för att möjliggöra mer nybyggnation i skärgården.
          </note>
          <note>
            Utredningen om översyn av strandskyddet redovisade sitt betänkande
            till regeringen den 14 december 2020. Betänkandet har därefter
            remitterats till och med den 3 maj i år. För närvarande pågår
            den fortsatta beredningen inom Regeringskansliet av utredningens
            förslag.
          </note>
          <note>
            I kommittédirektiven till utredningen anges bland annat att det
            ska bli betydligt enklare att bygga strandnära i landsbygdsområden.
            Vidare anges att strandskyddslagstiftningen behöver göras om i
            grunden genom en ökad differentiering. Denna differentiering ska
            enligt direktiven på allvar ta hänsyn till att tillgång till sjöar
            och stränder varierar i landet, liksom befolkningstäthet och exploateringstryck.
            Av direktiven framgår vidare att det ska bli enklare att få bygga
            strandnära och skapas bättre förutsättningar för bostäder och
            näringsverksamhet främst för småföretagare, besöksnäring och gröna
            näringar i områden med lågt exploateringstryck . Vidare ska det
            lokala inflytandet öka. Ett fortsatt starkt och, om behov finns,
            förstärkt strandskydd ska enligt direktiven finnas för att värna
            obrutna strandlinjer, den allemansrättsliga tillgängligheten och
            miljön i områden som redan är starkt exploaterade.
          </note>
          <note>
            En viktig del av översynen av strandskyddet handlar om att underlätta
            för byggande och näringsverksamheter på landsbygden. En annan
            viktig del handlar om att värna strandskyddet i starkt exploaterade
            områden. I direktiven anges vidare att dagens strandskyddsregler
            behöver förändras så att olika områdens varierande skyddsbehov
            får genomslag .
          </note>
          <note>
            Det finns mot denna bakgrund inte ett entydigt svar på frågan
            om min och regeringens målsättning är att möjliggöra mer byggande
            i strandnära läge i Sverige – i vissa områden behöver det bli
            lättare att bygga strandnära, och i vissa andra områden kan det
            finnas skäl att skärpa strandskyddet. När det gäller frågan om
            vilka konkreta åtgärder jag avser att vidta för att möjliggöra
            mer nybyggnation i skärgården vill jag hänvisa till den pågående
            beredningen av utredningens förslag, vilken jag inte kan föregå.
          </note>
          <note>
            Anf. 9 KJELL JANSSON (M):
          </note>
          <note>
            Fru talman! Tack för svaret, miljöminister Bolund! Jag skrev
            min interpellation efter att ha läst utredningen om strandskyddet,
            som är gjord av Catharina Håkansson Boman, tidigare statssekreterare
            till Maud Olofsson. Det är troligen rätt tydliga direktiv från
            regeringen, eftersom den landar i vad den gör.
          </note>
          <note>
            Utredningen föreslår lättnader i Norrland, där jag vill hävda
            att exploa ­ teringstrycket är extremt begränsat, och skärpt strandskydd
            i Stockholms ­ regionen. Då kan man undra: Ska det vara olika
            lagstiftningar för olika delar eller olika tillämpningar av lagstiftningen
            i olika delar av landet? Är det rimligt? Är det rättssäkert?
          </note>
          <note>
            Strandlagen kom 1952. Strandskyddslagen kom 1975. Varför är strandskyddslagen
            så generell som den är i dag? Det är 100 meter generellt strandskydd
            och 300 meter särskilt strandskydd. Har miljöministern sett någon
            strand som är 300 meter i Sverige? Jag har i alla fall inte gjort
            det.
          </note>
          <note>
            Fru talman! Lagen omfattar 42 000 mil stränder längs kust och
            sjöar i Sverige. Varför ska staten äga makt över privat mark på
            detta sätt? Det vill jag ha svar på av miljöministern.
          </note>
          <note>
            Jag anser att strandskyddet enbart bör ligga på kommunal beslutsnivå
            av det skälet att de lokala byggnadsnämnderna har en helt annan
            kunskap om hur det ser ut ute i kommunerna. Det är ofta så att
            politiska partier, oavsett färg, tillsätter byggnadsnämnder efter
            just den kompetensen och erfarenheten.
          </note>
          <note>
            Kommunerna skulle, om man så önskar, kunna lägga in strandskydd
            i översiktsplanerna och där säga att det här området är värdefullt
            och det är vi jätterädda om. Då kan man göra den avvägningen i
            kommunfullmäktige när man antar detaljplanen.
          </note>
          <note>
            Länsstyrelsen är den myndighet som har rätt att överpröva kommunala
            beslut i dag. Vissa överprövningar liknar faktiskt myndighetsaktivism.
            Enskilda handläggare går in och göra egna bedömningar, ofta godtyckliga,
            och river upp den lokala byggnadsnämndens beslut. Det är i sig
            är ett extremt intrång i äganderätten.
          </note>
          <note>
            Frågan är vilket syfte strandskyddslagen har i grunden. Jag har
            ett exempel från min hemkommun. Gisslingö är en ö utanför Tjockö.
            När man till slut, efter tre års handläggning, fick renovera en
            brygga som man har haft på fastigheten i 150 år skrev länsstyrelsen
            i sitt beslut att privatiserande åtgärder på eller i anslutning
            till bryggan inte får vidtas. Detta skriver man fast det handlar
            om en privat tomt som har funnits där under flera hundra år och
            om en brygga som funnits där i minst 150 år, har jag fått höra
            av fastighetsägaren.
          </note>
          <note>
            Ett annat exempel är när man söker tillstånd för att bygga en
            brygga ute på en ö utan landförbindelse. Då avslår länsstyrelsen
            det, eftersom det går Waxholmsbåt dit en gång om dagen. En privat
            markägare får alltså avslag på sin ansökan om att bygga en brygga
            på sin egen fastighet. Det är helt sanslöst att höra!
          </note>
          <note>
            Anf. 10 Miljö- och klimatminister PER BOLUND (MP):
          </note>
          <note>
            Fru talman! Strandskyddet är en viktig faktor för att vi ska
            kunna nå våra miljömål men också andra samhällsmål, till exempel
            friluftsmålen. Stränderna är otroligt viktiga både för växt- och
            djurliv och för oss människor. Jag tror att väldigt många av oss
            som tycker om att vara ute i skog och mark kan känna igen oss
            i att man tycker att det finns ett särskilt värde i att ta en
            fika vid en sjö, göra upp en lägereld vid Östersjöns kust eller
            kunna åka ut och bada på de vackra klipporna i Bohuslän.
          </note>
          <note>
            Det är klart att det här är något som är värt att värna inte
            bara för oss utan också för framtida generationer. Jag blir lite
            orolig när det låter som om Kjell Jansson vill upphäva strandskyddet
            helt och hållet. Det är i så fall första gången som jag hör någon
            ledamot i Sveriges riksdag säga det.
          </note>
          <note>
            Strandskyddet är en nationell angelägenhet och syftar till att
            skydda allas vår tillgång till strandområden och att också säkerställa
            långsiktigt goda livsvillkor för djur och växter på land och i
            vatten. Kjell Jansson kanske känner till att vi har en ganska
            svår situation när det gäller den biologiska mångfalden. Man brukar
            prata om 1 miljon arter på global nivå som är hotade.
          </note>
          <note>
            Där ligger vi inte bättre till i Sverige än i resten av världen.
            Vi har ett stort antal arter som är hotade, och många av dem har
            faktiskt sin livsmiljö just vid stränder mellan vatten och land.
            Det är också värt att ta i beaktande när man för den här debatten,
            men det verkar som om Kjell Jansson inte riktigt ser den problematiken.
          </note>
          <note>
            Strandskyddet är en viktig del i den gröna infrastrukturen och
            hjälper också till att säkerställa att vi kan få en rad ekosystemtjänster
            som vi behöver, till exempel genom att trygga tillgång till stränderna
            för bad och allmänt friluftsliv, något som jag vet att vi är många
            som älskar och gärna vill kunna fortsätta med.
          </note>
          <note>
            Strandskyddet har även stor betydelse för miljökvalitetsmålen
            som Sveriges riksdag har ställt sig bakom. De målen måste vi göra
            vad vi kan för att uppnå. Det kan man liksom inte bara strunta
            i när man tycker att äganderätten är det enda som ska gälla. Våra
            mål är gemensamma, och då måste vi också vidta gemensamma åtgärder
            för att nå dem.
          </note>
          <note>
            Även friluftsmålen är viktiga. Särskilt under pandemin har folk
            insett vikten av friluftsliv och värdet av att kunna vara ute
            i skog och mark och njuta av ron och få energipåfyllning.
          </note>
          <note>
            Vi ser också att exploateringstrycket fortsatt är väldigt högt
            när det gäller kusterna. Den totala längden av havsstrandlinje
            som är påverkad av bebyggelse ökade bara mellan 2015 och 2018,
            alltså på tre år, med knappt 3 procent i Sverige. Totalt var det
            28 procent av den totala havsstrandslinjen som var påverkad av
            bebyggelse 2018.
          </note>
          <note>
            Det är alltså en ganska stor del i dag, och den ökar för varje
            år som går. Det är bara att konstatera att det här är en ändlig
            resurs. När ett kustområde väl har exploaterats är det exploaterat,
            och då är det svårt att återställa.
          </note>
          <note>
            Det är också lite förvånande när Kjell Jansson frågar om man
            inte kan ha olika regler i olika delar av landet. Kjell Jansson
            och jag kan väl ändå vara överens om att Sverige inte ser exakt
            likadant ut överallt, utan det är ganska olika förutsättningar
            i olika delar av landet. När det till exempel gäller de 28 procenten
            av kustlinjen är det självklart så att i tätbebyggda områden är
            det en ännu högre andel. Det kan vara ganska svårt för människor
            att komma ned till stranden, till exempel, medan det i andra delar
            av landet finns gott om strandområden.
          </note>
          <note>
            Därför har det föreslagits i utredningen att man ska ha det som
            kallas landsbygdsområden, vilket innebär att man skulle definiera
            vilka delar av Sverige som är sådana landsbygdsområden där speciella
            regler kan gälla.
          </note>
          <note>
            Menar Kjell Jansson att det är helt fel? Ska man inte ha den
            typen av landsbygdsområden? Ska man antingen upphäva strandskyddet
            överallt eller ha samma strandskydd i till exempel Stockholms
            stad som i Kiruna? Det vore bra att få klart vad det är Kjell
            Jansson syftar till.
          </note>
          <note>
            Anf. 11 KJELL JANSSON (M):
          </note>
          <note>
            Fru talman! Vad är ”grön infrastruktur” för någonting? Är det
            på privat mark? Det är sanslöst att höra, vill jag säga.
          </note>
          <note>
            Miljömålen kan man uppnå med andra skydd som finns. Det behöver
            inte vara strandskydd. Om man nu är rädd om naturen har man andra
            skydd, till exempel artskydd och annat. Att strandskydd ska läggas
            som ett lager uppepå är helt galet.
          </note>
          <note>
            I Tyskland har man ett differentierat strandskydd. Där kan du
            ha ett strandskydd på 8 meter och ett på 32 meter efter hur förhållandena
            ser ut. Men här har vi generella strandskydd.
          </note>
          <note>
            Jag menar inte att allt strandskydd ska bort. Jag menar att tillämpning
            ­ en ska ligga på kommunal nivå. Det vore högst demokratiskt,
            med kunniga politiker som är insatta i verkligheten och inte unga
            tjänstemän på länsstyrelsen som är nyexaminerade och inte har
            särskilt mycket erfarenhet av livet. Det är trots allt så att
            ju äldre man blir, desto mer erfarenhet får man. Det är inget
            konstigt.
          </note>
          <note>
            Jag fortsätter med några exempel. Det är stora svårigheter för
            företagare som bedriver marin verksamhet i Stockholms skärgård.
            De som har varv och marinor, tar upp båtar och servar och lagar
            dem har jättesvårt att få tillstånd i dag. Här är det absolut
            stenhårt nej, och det kostar ju på näringen och jobben ute i skärgården.
          </note>
          <note>
            Det är många som lever på det här. Alla bygger inte. Det finns
            några som skruvar också, och det finns några som jobbar i vården.
            Men det är en stor sektor i skärgården. Det är mycket småföretagare.
            De flesta är levnadskonstnärer där ute, och de är väldigt begränsade
            av den här lagstiftningen.
          </note>
          <note>
            Dessutom tycker jag att det är helt odemokratiskt att länsstyrelsen
            går in och river upp kommunala beslut. Det är anmärkningsvärt.
            Och jag kan lova miljöministern att det finns gott om plats för
            dem som vill ut och vandra. Jag förstår att det syftet finns.
            Det tycker jag är bra. Jag har själv ganska mycket stränder och
            mark, och jag tycker bara att det är trevligt när folk kommer
            och går och vill ut med en picknickkorg. Det är inte det som är
            problemet. Problemet är att du inte får göra någonting när du
            äger mark.
          </note>
          <note>
            Det är också intressant att höra argumenten från miljöministern
            och att man tycker att det är staten som ska bestämma och inte
            kommunerna. Hur strandskyddet hanteras är egentligen ett intrång
            i det kommunala självbestämmandet.
          </note>
          <note>
            Fru talman! Det kommer lättnader i Norrland och skärpt strandskydd
            i Stockholmsregionen. Då kan man undra: Varför vill man skärpa
            det i Stockholmsregionen på ett annat sätt än i övriga landet?
            Trots allt äger staten begränsat med mark i Stockholmsregionen,
            även om man i södra skärgården har en del mark som hänför sig
            till försvaret. I Norrland äger staten väsentligt mer mark.
          </note>
          <note>
            Fru talman! Jag undrar också varför redan bebyggda fastigheter
            än en gång ska prövas för strandskydd. Om man redan har en sjötomt
            med en villa vill man kanske komplettera med en sjöbod. Man kanske
            vill förlänga bryggan eftersom det har varit en landhöjning. Stockholms
            skärgård har haft en landhöjning de senaste 65 åren på 40 centimeter.
            Jag ser fram emot att vattnet ska gå upp eftersom det är svårt
            att komma in till alla bryggor i dag.
          </note>
          <note>
            Anf. 12 Miljö- och klimatminister PER BOLUND (MP):
          </note>
          <note>
            Fru talman! Det sista Kjell Jansson sa måste jag ändå kommentera.
            Att säga att man ser fram emot att vattnet ska gå upp, det vill
            säga se fram emot klimatförändringen och de enorma katastrofer
            som kan komma på global nivå, är häpnadsväckande. Vi pratar ju
            om att om vi inte lyckas stoppa klimatförändringen kan det – inte
            i närtid men om ett antal decennier eller om hundra år – handla
            om tio meters havsnivåhöjning. Med lite kunskap i bagaget hoppas
            jag att man säger att man inte ser fram emot den.
          </note>
          <note>
            Jag tycker också att Kjell Jansson inte ska racka ned på tjänstemän
            som gör ett otroligt intensivt och viktigt arbete för att väga
            olika intressen mot varandra. Det är det som ingår i tjänstemannarollen.
          </note>
          <note>
            Eftersom Kjell Jansson har frågat kan jag säga att olika områdesskydd
            har olika syften. Strandskyddet syftar till att skydda både djur-
            och växtlivet samt allmänhetens tillgång till strandområden. Strandskyddet
            är också ett starkare och mer specifikt skydd än det skydd som
            finns för ett område som har utpekats som område av riksintresse
            för naturvården eller riksintresse för friluftslivet.
          </note>
          <note>
            Kjell Jansson påstår att det inte går att göra någonting, men
            verkligheten talar ett annat språk. Vi ser att exploateringen
            av stränderna fortsätter, och det påverkar möjligheten att nå
            flera av våra miljö- och friluftsmål. Det är en utveckling som
            vi måste ta på allvar. Vi kan inte låtsas som att verkligheten
            ser ut på ett annat sätt.
          </note>
          <note>
            Jag vill också påminna om att strandskyddets syften är långsiktiga.
            En strandmiljö som i dag inte verkar ha något stort värde kan
            visa sig vara mycket värdefull längre fram. Just med tanke på
            den stora exploatering som sker av stränderna är det viktigt att
            ha med sig det perspektivet också. Jag anser verkligen att vi
            behöver strandskyddet. Det har också funnits på plats sedan 1975,
            så det är inte någon nymodighet eller innovation som den här regeringen
            eller den förra kommit med, utan det har funnits på plats ganska
            lång tid i Sverige.
          </note>
          <note>
            Det här handlar om viktiga principer. Vi har allemansrätten i
            Sverige. Det är en princip som jag hoppas att vi alla ändå står
            bakom, det vill säga att vi ska ha möjlighet att röra oss i vårt
            land, att njuta av vår fantastiska natur. Det är viktigt att det
            inte bara finns på papperet utan att det faktiskt finns en allemansrättslig
            tillgång till exempelvis strandområden och att det finns utrymme
            för de djur och växter som har strandmiljöerna som sin livsmiljö.
          </note>
          <note>
            Utredningen säger att det kan finnas sådana förhållanden i städer
            och andra tätorter att exploateringsgraden och befolkningstätheten
            är så hög att den också går ut över möjligheten att få rekreation
            och att bevara ett rikt växt- och djurliv.
          </note>
          <note>
            Utredningen beskriver också att exploateringen inom bland annat
            kustområdena påverkar en del vattenområden särskilt negativt.
            Det framgår att det finns skäl att förstärka strandskyddet för
            att skydda den typen av värdefulla vattenområden. Det är också
            viktigt att poängtera att det finns näringar som är helt och hållet
            beroende av att det finns tillgång till stränder. Till exempel
            är besöksnäringen växande i Sverige. Där kan vi inte bara tänka
            på andra näringsbehov, utan vi måste även tänka på besöksnäringens
            behov – inte just nu under pandemin, men vi hoppas att vi kommer
            ur pandemin i hyfsad närtid. Det är en näring som också ger en
            första ingång på arbetsmarknaden för många unga människor, och
            besökare från andra länder och svenskar kan komma ut och få uppleva
            den fantastiska natur vi har i Sverige. Det är en näring som behöver
            förutsättningar att fortsätta att verka. Om vi inte kan få en
            vändning när det gäller den ökade exploateringen är risken att
            besöksnäringen får det svårare att verka i framtiden.
          </note>
          <note>
            Anf. 13 KJELL JANSSON (M):
          </note>
          <note>
            Fru talman! Vi är för allemansrätten – men med ansvar. Det är
            inte alltid det är så; till exempel skräpas det ned mycket i skärgården.
          </note>
          <note>
            De flesta remissinstanser är kritiska till den strandskyddsutredning
            som Håkansson Boman har presenterat. Det gäller SKR, som representerar
            samtliga 290 kommuner, LRF, Företagarna och Fastighetsägarna samt
            huvuddelen av Stockholmsregionen.
          </note>
          <note>
            Strandskyddsutredningen föreslog att skyddet skärps i Stockholms
            län och släpps friare i Norrland. Av vilka skäl ska olika regler
            gälla? Det får jag inte riktigt svar på. Jag tycker fortfarande
            inte att det är rättssäkert.
          </note>
          <note>
            Varför omfattas redan bebyggda fastigheter för ny prövning av
            strandskydd, som redan är ianspråktaget, som redan är privatiserad
            mark, redan ägs av människor som har lagfart via Lantmäteriet
            där fastigheten är klassad som sjötomt? Det borde vara en självklarhet
            och rättighet att få bygga en brygga och sjöbod på redan bebyggda
            tomter. Att bygga en brygga i skärgården är som att bygga ett
            garage för bilen i Enskede.
          </note>
          <note>
            Om du vill ha en levande skärgård och landsbygd krävs en kraftfull
            reformering av strandskyddslagen och en delegation till kommunerna,
            som kan hantera frågorna med större omsorg än att det sitter tjänstemän
            på länsstyrelsen och kör över politiken, vilket jag i sig tycker
            är helt odemokratiskt. Det underminerar det kommunala självstyret,
            och det är anmärkningsvärt.
          </note>
          <note>
            Det är intressant att höra att miljöministern har en helt annan
            syn än vad jag har på strandskydd. Vi är överens om att vissa
            stränder behöver skyddas, men inte allt. Sveriges stränder är
            totalt tio gånger jordens omkrets – 42 000 mil. Det behövs bara
            ett strandskydd – det är Nato.
          </note>
          <note>
            Anf. 14 Miljö- och klimatminister PER BOLUND (MP):
          </note>
          <note>
            Fru talman! Strandskyddet är en viktig faktor för att vi ska
            nå många av våra miljömål och samhällsmål. Jag är bekymrad över
            att Kjell Jansson på det sätt han nu gör ifrågasätter strandskyddet
            i grunden. Det är inte något som finns på den politiska dagordningen.
            Det vi pratar om nu är att se över strandskyddet. Det är också
            något vi är överens om i januariavtalet. Vi kan konstatera, vilket
            också Kjell Jansson borde se, att Sverige ser olika ut i olika
            delar av landet. Det är olika mängd befolkning, och det är olika
            tillgång till stränder. Det är också olika exploateringstryck,
            och det gör att det finns skäl att ha olika sätt att reglera tillgången
            till stränder i olika delar av landet.
          </note>
          <note>
            Det är också självklart att hur mark exploateras och bebyggs
            avgör också hur lätt det är för allmänheten att få tillgång till
            värdefulla områden, till exempel stränderna. Även om mark är bebyggd
            sedan tidigare kan kompletterande bebyggelse påverka möjligheten
            till att vara ute och nyttja allemansrätten.
          </note>
          <note>
            Det är lite märkligt att säga att det skulle vara fel att ha
            en prövning av nationella intressen gentemot lokala intressen.
            Det finns i många olika områden. Det finns riksintressen för exempelvis
            försvaret eller för energiproduktion och liknande. Föreslår då
            Kjell Jansson att vi ska ta bort alla de riksintressena och att
            det bara ska vara lokala intressen som ska gälla, det vill säga
            aldrig ha en prövning mot nationella intressen? Det är en utveck
            ­ ling som jag inte ställer mig bakom och som jag hoppas att Kjell
            Jansson när han tänker efter inte heller tycker är en god idé.
          </note>
          <note>
            Jag är glad att vi har ett strandskydd. Vi ska se till att strandskyddet
            finns kvar, men det ska också moderniseras. Det ska ge möjlighet
            till utveckling i hela landet, och det är vad vi håller på med
            nu. Strandskyddsutredningen utgör underlag, men vi för också politiska
            diskussioner om hur den ska tas vidare.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellation 2020/21:715 om besked gällande slutförvaret
          </note>
          <note>
            Anf. 15 Miljö- och klimatminister PER BOLUND (MP):
          </note>
          <note>
            Fru talman! Lars Hjälmered har frågat mig om jag i närtid avser
            att fatta ett beslut gällande slutförvaret, vilken analys jag
            gör av konsekvenserna av att processen förlängs om så inte sker
            och slutligen hur jag resonerar gällande att dela upp besluten
            när berörda kommuner så tydligt meddelat att besluten måste tas
            gemensamt.
          </note>
          <note>
            Svensk Kärnbränslehantering AB, SKB, har ansökt om tillstånd
            till uppförande, innehav och drift av en kärnteknisk anläggning
            för slutförvaring av använt kärnbränsle och kärnavfall. Det är
            fråga om dels tillstånd enligt lagen om kärnteknisk verksamhet
            och dels tillstånd enligt miljöbalken. Ansökan omfattar tre delar:
            en kapacitetsutbyggnad av det centrala mellanlagret för använt
            kärnbränsle, Clab, en anläggning för inkapsling av det använda
            kärnbränslet inför slutförvaring – inkapslings ­ anläggningen
          </note>
          <note>
            Clink – och själva slutförvaret.
          </note>
          <note>
            Ett samråd med Polen enligt Esbokonventionen ska vara avslutat
            nu i dagarna. Regeringen inväntar resultatet av det samrådet.
            Därefter kommer regeringen att arbeta prioriterat och så skyndsamt
            som möjligt med att förbereda ett beslut.
          </note>
          <note>
            Regeringen är fast besluten att undvika att Sverige står utan
            lagringskapacitet för det använda kärnbränslet och de konsekvenser
            som det skulle få . Regeringens avsikt har varit att handlägga
            ansökan samlat eftersom S KB inte har ansökt om att bygga ut Clab
            enskilt utan kapacitetsutbygg ­ naden är en del i ansökan om slutförvarssystemet.
            Efter ett regerings beslut om den samlade ansökan vidtar en fortsatt
            juridisk process i mark- och miljödomstolen. Regeringen bedömer
            att det är en betydande risk att den processen inte är klar innan
            mellanlagret Clab i Oskarshamn överskrider sitt nuvarande tillstånd.
            Därför undersöker nu regeringen möjligheten att bryta ut ansökan
            om att utöka kapaciteten i Clab och besluta om den separat . Om
            det skulle bli aktuellt att dela upp besluten kommer regeringen
            naturligtvis att dessförinnan höra med SKB, berörda kommuner och
            andra berörda.
          </note>
          <note>
            Anf. 16 LARS HJÄLMERED (M):
          </note>
          <note>
            Fru talman! Min och Moderaternas vision på elområdet är att vi
            framöver ska se en kraftigt ökad elanvändning i Sverige för att
            på det sättet kunna kombinera ekonomisk utveckling med en grön
            omställning. Att när industrin och transporterna ställer om kraftigt
            öka elanvändningen gör att vi kan få nya jobb och skatteintäkter
            och en grön omställning – eller, om man så vill, både kärnkraft
            och förnybart.
          </note>
          <note>
            För några veckor sedan kom statliga Vattenfall med det man kallar
            ett UMM eller marknadsmeddelande. De säger att risken är att om
            ett par år kommer all kärnkraft i Sverige att stängas för att
            regeringen inte har fattat ett beslut om det så kallade slutförvaret.
          </note>
          <note>
            I dag fungerar det på så sätt att avfall flyttas från ett kärnkraftverk
            till ett mellanlager i Oskarshamn och är tänkt att senare flyttas
            till Forsmark i Uppland för slutförvar. Lagret i Oskarshamn är
            på väg att bli fullt, och kan regeringen inte ge besked i tid
            kan man inte bygga ut. Kan man inte bygga ut kan man inte köra
            de svenska kärnkraftverken; alltså måste i praktiken bortåt 40
            procent av den svenska elproduktionen stängas.
          </note>
          <note>
            Att Vattenfall nu har varnat är i enlighet med lagen. De är alltså
            skyldiga att påpeka att det faktum att Per Bolund inte har fattat
            beslut kommer att få de här effekterna 2024 om inte beslut kommer
            i närtid.
          </note>
          <note>
            Det finns, fru talman, en i praktiken helt färdig slutförvarsansökan
            på regeringens bord. Under hela den tid Sverige haft och använt
            kärnkraft har pengar avsatts för varje producerad kilowattimme.
            Det har forskats om slutförvarsteknik under decennier. Det har
            skett en omfattande prövning enligt lagarna, nämligen miljöbalken
            och kärntekniklagen. Alla delar i den här prövningen är i praktiken
            färdiga.
          </note>
          <note>
            Ansvarig myndighet, Strålsäkerhetsmyndigheten, har tillstyrkt.
            Avdömning mellan olika riksintressen har skett. De frågor som
            väcktes i yttrandet från mark- och miljödomstolen till regeringen
            om det man kallar kopparkorrosion är alltså kompletterade och
            utagerade.
          </note>
          <note>
            Oskarshamn, som står värd för mellanlagret, har sagt ja. Man
            har byggt detta på ett löfte från regeringen om att regeringen
            ska lösa slutförvars ­ frågan. Östhammars kommun har sagt ja till
            ett slutförvar i Forsmark, det man brukar kalla ett vetobeslut.
          </note>
          <note>
            För några veckor sedan fattade riksdagen beslut om ett tillkännagiv
            ­ ande för att uppmana regeringen att i närtid fatta ett beslut.
          </note>
          <note>
            Sverige som nation har fullföljt sina internationella åtaganden
            i det man brukar kalla Esbosamråd. Nu senast har regeringarna
            i både Tyskland och Polen meddelat Naturvårdsverket i Sverige
            att de inte har något att anföra mot slutförvar i Sverige.
          </note>
          <note>
            Det enda som saknas är Per Bolunds och regeringens beslut.
          </note>
          <note>
            Jag förstår, fru talman, att Per Bolund våndas över detta. Miljöpartiet
            bildades på motståndet mot kärnkraften. Men jag skulle säga så
            här: Om Per Bolund nu ser till att lotsa regeringen fram till
            ett beslut om ett slutför ­ var kommer han att visa prov på ledarskap
            och personliga kvaliteter som går långt utöver det egna partiets
            och den egna personens snäva egen ­ intresse. Jag skulle säga
            att det är nu det avgörs vilken politiker Per Bolund är och kommer
            att vara för eftervärlden.
          </note>
          <note>
            Allt detta, fru talman, kokar ned till två återkommande frågor.
          </note>
          <note>
            Den första är: Kommer regeringen att fatta ett beslut i närtid?
            Det är egentligen bara ett ja- eller nejbesked Per Bolund behöver
            ge om detta. Eller mer konkret om han vill: Kommer man att följa
            uppmaningen från statliga Vattenfall att göra det nu i sommar?
          </note>
          <note>
            Den andra gäller det som sägs i svaret om att dela upp ansökan.
            Då är frågan: Kommer regeringen att inte bara överväga utan välja
            att dela upp ansökan?
          </note>
          <note>
            Anf. 17 Miljö- och klimatminister PER BOLUND (MP):
          </note>
          <note>
            Fru talman! Jag kan svara direkt: Regeringen kommer inte att
            riskera att mellanlagret blir fullt på ett sätt som gör att man
            inte kommer att kunna köra den svenska kärnkraftsproduktionen
            vidare. Det vore direkt oansvarigt, och det hoppas jag att också
            Lars Hjälmered och Moderaterna vill göra allt för att undvika.
            Då måste man också se hur verkligheten ser ut och ha möjligheten
            att omvärdera hur beslutsprocesser behöver hanteras. Här är jag
            lite orolig eftersom det verkar som om Moderaterna inte har kapaciteten
            att omvärdera och göra en förnyad analys.
          </note>
          <note>
            Det är välkommet vilken kapacitet Lars Hjälmered knyter till
            mig som person. Jag har varit miljöminister sedan i februari,
            och under den tiden har vi haft processer som löpt hela tiden
            för att följa de internationella konventioner och överenskommelser
            som Sverige har ställt sig bakom. Jag vet inte om Lars Hjälmered
            menar att jag skulle ha struntat i de internatio ­ nella konventionerna
            och bara låtit bli att följa dem för att kunna fatta ett beslut.
            Det tycker jag hade varit ganska oansvarigt.
          </note>
          <note>
            Jag tänker inte kommentera Lars Hjälmereds spekulationer om olika
            motiv och liknande. Det tjänar inte den här debatten, utan det
            kan vi i så fall ta i andra sammanhang.
          </note>
          <note>
            Däremot kan jag säga att det inte var någon färdig slutförvarsansökan
            på det sätt som Lars Hjälmered redovisar som kom in till regeringen.
            Det var också det som mark- och miljödomstolen konstaterade. När
            ärendena överlämnades till regeringen återstod flera handlingsåtgärder
            som behövde göras – behov av kompletteringar, helt enkelt – för
            att vi skulle få svar på frågor.
          </note>
          <note>
            Det är också på grund av att ett sammanhängande system för slutförvar
            av använt kärnbränsle är en mycket komplex fråga. Det är ett enormt
            om ­ fattande material. Det är också ett beslut som omfattar helt
            andra tids ­ dimensioner än de beslut som vi i normala fall befattar
            oss med i den här kammaren. Det handlar ju om hundra tusen år
            framåt som vi ska hålla ett mycket farligt ämne skilt från människa
            och miljö, så det är klart att det är ett beslut som förtjänar
            att man tar det på allvar och går till botten med de frågor som
            har tagits upp.
          </note>
          <note>
            Vi har gjort ett intensivt arbete under hela den här perioden
            med att svara på de frågor som inte är besvarade sedan tidigare,
            till exempel frågan om kopparkorrosion. Där kom Strålsäkerhetsmyndigheten
            med sin analys av SKB:s LOT-försök så sent som i mars, så det
            är ganska nyligen som regeringen har fått tillgång till den. Det
            har också varit samråd med Polen och Tyskland som har pågått under
            hela den här perioden.
          </note>
          <note>
            Med det sagt vill jag verkligen understryka att vi inte kommer
            att riskera att Sverige hamnar i en situation där man inte kommer
            att kunna producera en stor del av den el som vi i dag använder.
          </note>
          <note>
            Vi gör stora insatser från regeringens sida för att öka elproduktionen.
            Då handlar det framför allt om förnybar elproduktion, som ju har
            ökat kraf ­ tigt. Framför allt vindkraften håller nu på att gå
            om kärnkraften i produk ­ tionskapacitet, och det är något som
            pressar elpriserna och gör det möjligt att göra många av de elektrifieringsinsatser
            som nu sker – elektrifieringen av trafiken för att minska utsläppen
            men också elektrifieringen av den tunga industrin. Det har varit
            väldigt viktiga satsningar.
          </note>
          <note>
            Här måste vi också vara beredda att analysera processerna. Vi
            skulle kunna komma fram till att en samlad ansökan skulle ta så
            lång tid att processa i senare led, efter att regeringen har fattat
            beslut, att vi kan hamna i ett läge där mellanlagret hinner bli
            fullt innan vi är klara med de övriga delarna och vi därför riskerar
            att hamna i en situation där svensk kärnkraft inte kan produceras.
            Det vore oansvarigt av en regering, och det är en situation som
            jag aldrig kommer att tillåta att vi hamnar i. Jag kommer att
            göra allt jag kan för att fatta beslut så att vi inte hamnar i
            den situationen.
          </note>
          <note>
            Anf. 18 LARS HJÄLMERED (M):
          </note>
          <note>
            Fru talman! Huvudfrågorna i den här debatten är i dag för det
            första om regeringen kommer att fatta ett beslut i närtid – i
            praktiken i sommar – om det svenska slutförvaret och för det andra
            om regeringen kommer att dela upp ansökan, alltså i praktiken
            säga ja till en utökning av mellanlagret i Oskarshamn och skjuta
            på slutförvarsbeslutet. Båda är fullt legitima, men det är egentligen
            ja- eller nejbeslut vi väntar på och ännu inte har fått av miljöministern.
          </note>
          <note>
            För mig handlar detta inte om att jag och Per Bolund varje dag
            kan ta en diskussion om huruvida vi ska ha kärnkraft, vindkraft
            eller annat. Jag skulle säga att detta är ett ansvarsbeslut. Varken
            miljöministern eller jag var med när man fattade beslut om att
            vi skulle ha kärnkraft. Vi kan dividera om fortsättningen, men
            det finns en förvaltarskapstanke om att vi som har nyttjat kärnkraften
            också har ett ansvar för att ro hela slutförvarsfrågan i hamn.
          </note>
          <note>
            Fru talman! Det är i praktiken en komplett ansökan som ligger
            på regeringens bord just nu. Alla delar är tagna eller utrönta.
            Mark- och miljödomstolens frågetecken gällande kopparkorrosion
            är uträtade. Esbosam ­ rådet och samrådet med andra länder är
            avklarat. Vetobeslutet i Oskarshamns kommun är avklarat. Vetobeslutet
            i Östhammars kommun är avklarat. Avdömningen mellan olika riksintressen
            är avklarad. Både Strålsäkerhetsmyndigheten och domstolen har
            sagt ja till den tekniska lösningen med inkapsling, vars akronym
            är KBS-3-metoden.
          </note>
          <note>
            Det som saknas, fru talman, när man nu summerar alla papper och
            dokument är att Per Bolund ska ta detta till statsministern och
            övriga kollegor för ett beslut i närtid. Frågan är: Kommer han
            att se till att man antingen fattar beslut om alla de tre ingående
            delarna i sommar eller skär upp detta i två delar?
          </note>
          <note>
            Skulle det vara så att man delar detta, fru talman, kan det vara
            en praktisk lösning. Det är helt riktigt att man då möjliggör
            en utbyggnad av mellanlagret och att kärnkraften kan fortsätta.
            Det andra – slutförvarsbeslutet – kan tas senare.
          </note>
          <note>
            Detta skulle dock innebära ett svek. Tidigare har löftet från
            regeringen till Oskarshamns kommun varit att Oskarshamn står värd
            för ett mellan ­ lager under förutsättning att man från statens
            sida ser till att ro slutförvaret i hamn.
          </note>
          <note>
            I förlängningen, fru talman, kommer kärnkraft inte att kunna
            köras efter sommaren 2024 om regeringen inte fattar ett beslut.
            Det är inte bara Moderaterna som säger detta, utan statliga Vattenfall
            har helt enligt gällande lagstiftning tvingats att gå ut med ett
            så kallat marknadsmeddelande – ett UMM – på el- och energimarknaden.
            Fattar inte Per Bolund och hans kollegor någon typ av beslut om
            mellanlager och slutförvar kommer de efter revisionen 2024 helt
            enkelt inte att köra vidare, i detta fall, Forsmark och Ringhals.
            Rimligen blir det detsamma för ägarna till Oskarshamn. Jag skulle
            säga att det vore ytterst olyckligt om vi skulle landa däri.
          </note>
          <note>
            Detta kan, än en gång, vara en obekväm fråga för en miljöpartist;
            jag förstår verkligen det. Men vi har också ansvaret och förvaltarskapet
            i detta. Även om Per Bolund, eller ytterst Miljöpartiet, har ett
            kärnkraftsmotstånd skulle jag säga att det rimliga nu är att kroka
            arm och lösa detta och att inte rulla denna olösta fråga framför
            oss till kommande generationer.
          </note>
          <note>
            Då, fru talman, kommer vi tillbaka till huvudfrågorna: Kommer
            regeringen nu i sommar att fatta ett beslut om slutförvaret, och
            kommer man att fatta ett beslut som innebär att man löser frågan
            om mellanlagret men inte frågan om slutförvaret?
          </note>
          <note>
            Anf. 19 Miljö- och klimatminister PER BOLUND (MP):
          </note>
          <note>
            Fru talman! Lars Hjälmered fortsätter med sina spekulationer.
            Jag tänker inte kommentera dem; Lars Hjälmered får väl hålla på
            med den typen av debatt om han vill.
          </note>
          <note>
            Som jag ser det är det självklart. Vi har haft kärnkraft, och
            vi har kärnkraft. Den har producerat avfall, och självklart ska
            vi ta hand om det.
          </note>
          <note>
            Jag delar bedömningen att den generation som har använt kärnkraftens
            el också ska ta ansvar för att ta hand om kärnkraftens avfall;
            där är vi inte oense på något sätt. Därför tycker jag att Lars
            Hjälmered kan ta det lite lugnt med spekulationerna och i stället
            koncentrera sig på sakfrågan – det är i alla fall vad jag som
            ansvarig minister försöker att göra.
          </note>
          <note>
            Jag tycker att detta är ett otroligt viktigt beslut, och det
            borde vi kunna konstatera gemensamt. Jag tycker att det vore oansvarigt
            att ta ett beslut innan handläggningen är avslutad och innan vi
            har gjort det som krävs av oss som prövningsinstans, det vill
            säga att svara på alla de frågor som finns och lyssna till alla
            röster som finns i denna debatt och diskussion. Vi måste känna
            oss trygga med att detta är en säker metod och att förvaret kommer
            att vara säkert, inte bara om 1, 10 eller 100 år utan även om
            100 000 år.
          </note>
          <note>
            Jag hoppades att vi skulle kunna vara överens om att vi ska följa
            internationella konventioner om våra grannländers rätt att få
            insyn, att komma med synpunkter och att säkerställa att alla underlag
            som krävs finns på plats. Det är detta arbete som regeringen har
            ägnat sig åt med stor kraft.
          </note>
          <note>
            När det gäller frågan om ökad lagringskapacitet i det centrala
            mellanlagret, Clab, är det ju ingen tvekan om att detta brådskar.
            Det finns ingen diskussion om detta, så inte heller där finns
            det någon anledning att måla upp något slags konflikt. Som jag
            redan har sagt flera gånger är regeringen fast besluten att undvika
            en situation där Sverige står utan lagringskapacitet för det använda
            kärnbränslet, med de konsekvenser som detta skulle få.
          </note>
          <note>
            Jag hoppas att detta var ett tydligt svar på frågan – om Lars
            Hjälmered inte uppfattade det kan jag upprepa det.
          </note>
          <note>
            Vi är fast beslutna att inte hamna i en situation där lagringskapaciteten
            är fylld. Vi har haft för avsikt att handlägga ansökan samlat,
            gällande både slutförvar, mellanlager och inkapslingsanläggning,
            på grund av att SKB har gjort ansökan på det sättet – som en helhet.
          </note>
          <note>
            Vi är också medvetna om att en fortsatt juridisk process i mark-
            och miljödomstolen kommer att vidta efter att ett beslut är fattat
            av regeringen. Från regeringens sida bedömer vi att det finns
            en betydande risk för att denna process inte är klar innan mellanlagret
            i Oskarshamn, Clab, överskrider sitt nuvarande tillstånd. Jag
            tycker att det vore oansvarigt att inte ta den frågan på allvar.
            Vi undersöker också möjligheten att bryta ut ansökan om att utöka
            kapaciteten i Clab och besluta om den separat just för att undvika
            den situation som Lars Hjälmered så tydligt beskrivit.
          </note>
          <note>
            Min fråga tillbaka till Lars Hjälmered är: Skulle vi när vi nu
            får denna typ av signaler om att det finns en betydande risk för
            att processen inte kommer att vara klar ändå gå vidare på den
            inslagna vägen och inte ens fundera över om det finns anledning
            att separera ansökan i två delar? Vore detta ett ansvarsfullt
            sätt för en regering att agera på? Det skulle vara väldigt värdefullt
            att få höra Lars Hjälmereds analys av det.
          </note>
          <note>
            Vi kommer att fortsätta att vända på alla stenar för att undvika
            en situa ­ tion där Sverige står utan lagringskapacitet för det
            använda kärnbränslet. Om – jag säger om, för detta är inte ett
            beslut som är fattat – det skulle bli aktuellt att dela upp besluten
            kommer regeringen naturligtvis att innan dess höra med SKB, de
            berörda kommunerna och andra berörda parter.
          </note>
          <note>
            Anf. 20 LARS HJÄLMERED (M):
          </note>
          <note>
            Fru talman! Huvudfrågorna är: Kommer regeringen att i närtid
            fatta ett beslut om slutförvaret, antingen om helheten eller om
            mellanlagret? Jag kan konstatera att Per Bolund har fått frågan
            två gånger men inte svarat på den. Han har resonerat på ett fullt
            rimligt sätt, fru talman, men detta är inte riksdagens beslut
            – det handlar om att det är regeringen som har att fatta ett beslut
            i slutförvarsfrågan.
          </note>
          <note>
            Tredje gången gillt ger jag nu miljöministern chansen att ge
            besked här i kammardebatten i dag: Kommer regeringen i närtid
            att fatta beslut om en eller annan lösning?
          </note>
          <note>
            Jag tycker att den bästa lösningen egentligen vore att ta detta
            samlat, med alla de tre ingående delarna. Jag har dock full respekt
            för att reger ­ ingen tittar på de olika alternativen. Det anständiga
            vore att miljöministern säger: Nu delar vi upp ansökan. Därefter
            får han och de övriga ta diskussio ­ nen med Oskarshamns kommun
            om hur man hanterar sveket och peka ut en plan för hur man ska
            göra med den långsiktiga slutförvarsfrågan.
          </note>
          <note>
            Detta är i botten en ansvarsfråga gällande kärnkraften och hanteringen
            av den. Det finns dessutom, fru talman, en fördel i det svenska
            systemet i och med att pengar har avsatts för varje producerad
            kilowattimme under hela den tid vi har haft kärnkraft i Sverige
            för att finansiera slutförvaret och forskningen framöver.
          </note>
          <note>
            Det är helt riktigt som miljöministern sa – det har skett kompletteringar
            under våren. Men nu när vi börjar närma oss sommaren ligger det
            i praktiken en komplett ansökan på miljöministerns bord. Frågan
            om riksintressen är utklarad. Domstolsprocessen är avklarad. Vetobeslutet
            i den aktuella kommunen är klart.
          </note>
          <note>
            Per Bolund nämnde internationella konventioner. Senast var det
            Tysklands och Polens regeringar som sa att de inte hade något
            att invända mot att Sverige går vidare med ett slutförvarsbeslut.
          </note>
          <note>
            Då kommer vi tillbaka till huvudfrågan, fru talman: Vilket beslut
            kommer regeringen att fatta? Kommer man nu i sommar, i enlighet
            med önskemål från Vattenfall och andra, att fatta ett beslut om
            mellanlager och slutförvar, så att vi inte stoppar kärnkraften
            och så att vi långsiktigt löser frågan om ansvaret?
          </note>
          <note>
            Anf. 21 Miljö- och klimatminister PER BOLUND (MP):
          </note>
          <note>
            Fru talman! Jag kan upprepa mig en gång till, så att Lars Hjälmered
            verkligen har hört mitt budskap: Regeringen kommer inte att agera
            på ett sådant sätt att vi riskerar att hamna i ett läge där mellanlagret
            är fullt och kärnkraften inte kan fortsätta att produceras. Detta
            vore ett oansvarigt sätt att agera på, och det kommer regeringen
            inte att medverka till. Nu har jag sagt detta ytterligare en gång,
            och kanske ännu mer tydligt.
          </note>
          <note>
            Vi anser däremot att Regeringskansliet, precis som alla andra
            myndigheter, ska arbeta efter den förvaltningsrättsliga princip
            som gäller för vårt arbete, och det är att ett ärende ska hanteras
            så enkelt, snabbt och kostnadseffektivt som möjligt utan att rättssäkerheten
            eftersätts. Det gäller också för slutförvarsärendena. Men där
            måste vi se till att handläggningen får ta den tid som krävs för
            att kunna fatta ett väl genomarbetat beslut.
          </note>
          <note>
            Vi kan konstatera att slutförvarsärendet är ett ovanligt komplext
            ärende på många sätt. Det är extremt omfattande i omfång och material.
            Det tidsperspektiv som omfattas är extremt. Hundra tusen år är
            inte det tidsperspektiv som vare sig jag eller Lars Hjälmered
            brukar arbeta med till vardags. Det är också extra omfattande
            just på grund av att mark- och miljödomstolen, till skillnad från
            alla andra prövningar, inte gav en tydlig inriktning. Man ställde
            snarare ett antal frågor som regeringen måste fortsätta att bereda
            för att kunna svara på, och det har vi också ägnat oss åt med
            full kraft.
          </note>
          <note>
            Nu analyserar vi läget utifrån det läge där vi är. Där har vi
            ett ansvar, som jag ser det, att analysera om ett beslut om en
            samlad ansökan, både om slutförvar och om mellanlagring, kommer
            att riskera att Sverige ham ­ nar i en situation där ett sådant
            beslut inte kommer att vara i laga kraft innan mellanlagret är
            fullt.
          </note>
          <note>
            Vi har ett ansvar från regeringens sida att analysera om det
            är en bättre väg att dela upp ansökan i flera olika delar och
            hantera just mellanlagret snabbare. Det är en beredning som fortfarande
            pågår. Men vi kommer självklart att hantera den här frågan så
            att vi inte riskerar Sveriges energiförsörjning.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2020/21:718 om vindkraft och spridning
            av mikroplaster
          </note>
          <note>
            Anf. 22 Miljö- och klimatminister PER BOLUND (MP):
          </note>
          <note>
            Fru talman! Alexandra Anstrell har frågat mig hur jag ser på
            problemet med att vindkraften kan bidra till spridning av mikroplaster
            och hur jag avser att agera för att även marken och miljön kring
            vindkraftverken ska vara giftfria.
          </note>
          <note>
            Jag och regeringen tar frågan om spridning av mikroplaster på
            största allvar och anser att det är mycket viktigt att både identifiera
            och åtgärda källor till utsläpp av mikroplast till miljön, vare
            sig de är avsiktligt tillsatta eller oavsiktligt bildade.
          </note>
          <note>
            För de avsiktligt tillsatta mikroplasterna sker för närvarande
            en översyn om reglering inom ramen för Reachregelverket inom EU.
            Vi väntar oss ett beslut inom kort.
          </note>
          <note>
            För att även komma åt problematiken med de oavsiktligt bildade
            mikroplasterna avser Europeiska kommissionen att lansera en färdplan
            under 2021, vilket innebär att både avsiktligt tillsatta mikroplaster
            och oavsiktligt bildade mikroplaster kommer att regleras inom
            EU. Regeringen har verkat och avser att även fortsatt verka för
            en ambitiös linje inom ramen för EU-arbetet med att reglera mikroplaster.
          </note>
          <note>
            Miljöbalkens allmänna hänsynsregler innebär att a lla som bedriver
            eller avser att bedriva en verksamhet ska skaffa sig den kunskap
            som behövs med hänsyn till verksamhetens eller åtgärdens art och
            omfattning för att skydda människors hälsa och miljön mot skada
            eller olägenhet. Dessutom ska a lla som bedriver eller avser att
            bedriva en verksamhet utföra de skyddsåtgärder, iaktta de begränsningar
            och vidta de försiktighetsmått i övrigt som behövs för att förebygga,
            hindra eller motverka att verksamheten eller åtgärden medför skada
            eller olägenhet för människors hälsa eller miljön. I samma syfte
            ska vid yrkesmässig verksamhet användas bästa möjliga teknik.
          </note>
          <note>
            Vindkraft av den storlek som Alexandra Anstrell hänvisar till
            i sin frå ­ ga kan enbart bedrivas med ett miljötillstånd. Det
            innebär att verksamheten ska prövas enligt miljöbalkens krav.
          </note>
          <note>
            Utifrån att det redan finns lagstiftning som har till syfte att
            skydda miljön avser regeringen inte i detta läge att vidta ytterligare
            åtgärder.
          </note>
          <note>
            Anf. 23 ALEXANDRA ANSTRELL (M):
          </note>
          <note>
            Fru talman! Tack, ministern, för svaret!
          </note>
          <note>
            Ja, vi ska prata om vindkraft och spridningen av mikroplaster.
            För mig är det viktigt att belysa både fördelar och nackdelar
            med en utbyggd vindkraft. Det handlar i ett större perspektiv
            om såväl Sveriges framtid och energiförsörjning som om de människor
            som bor nära vindkraftsparker, eller där de planeras, och om de
            miljö-, fritids- och kulturvärden som påverkas.
          </note>
          <note>
            Jag tycker att vindkraften, precis som all annan kraftförsörjning,
            behöver belysas ur olika synvinklar för att vi till så stor del
            som möjligt ska kunna säkerställa att vi gör rätt val inför framtiden.
          </note>
          <note>
            När det kommer till mikroplaster har jag frågat hur ministern
            ser på problemet med att vindkraften kan bidra till spridning
            av mikroplaster. Ministern har svarat att han och regeringen tar
            frågan om spridning av mikro ­ plaster på största allvar, och
            det uppskattar jag. Frågan är bara: Vad händer sedan? Vad blir
            det av det hela?
          </note>
          <note>
            Vidare berättar minister Bolund att för att komma åt problematiken
            med de oavsiktligt bildade mikroplasterna avser Europeiska kommissio
            ­ nen att lansera en färdplan under 2021, vilken regeringen vill
            vara med och reglera. Ministern talar också om vikten av att alla
            som bedriver eller avser att bedriva en verksamhet ska skaffa
            sig den kunskap som behövs.
          </note>
          <note>
            Det är liksom ett gap däremellan, fru talman, ett gap mellan
            EU-regleringen och att den enskilde ska skaffa sig kunskap. Det
            är ett gap när det gäller att ta ansvar för Sverige. Det saknas
            här, fru talman.
          </note>
          <note>
            Jag tänker att det nog kunde vara bra att ha full koll på Sverige
            i arbetet tillsammans med EU. Det kan också vara bra att lära
            av alla duktiga, enga ­ gerade människor som har skaffat sig den
            kunskap som de behöver.
          </note>
          <note>
            Mikroplaster finns i dag i så gott som alla jordens ekosystem.
            Inom forskarvärlden menar man att det är hög tid för mer forskning
            om plasternas påverkan på människor. Samtidigt har den storskaliga
            vindkraften seglat upp som en ny betydande spridare av mikroplaster.
            De mer precisa och långsiktiga effekterna av mikroplaster kan
            ha påverkan på människors hälsa. Det är inte kartlagt, men alltmer
            forskning pekar på risker. Men forskningen ligger efter, och det
            är hög tid att vi lär oss mer. Det menar både forskare och hälsoorganisationer
            som WHO. Då tänker jag att det kunde vara bra med en halvhalt.
          </note>
          <note>
            Hur påverkar vindkraften våra marker egentligen? Och hur avser
            ministern att agera för att även mark och miljö runt vindkraftverken
            ska vara giftfria? Den storskaliga utbyggnaden av vindkraft kan
            komma att bli en betydande källa till spridning av mikroplaster.
          </note>
          <note>
            Verkens turbinblad, som kan väga över 20 ton styck, består till
            största delen av kompositplast. De snurrande bladen eroderar när
            de utsätts för vind, regn, snö och is, och då lossnar små bitar
            av plast från ytan och sprids i naturen. Hur mycket plast som
            sprids vet man inte riktigt. Men om man utgår från att bladen
            på ett verk kan tappa ungefär 10 procent av totalvikten under
            en beräknad livslängd på 15 år har man räknat ut att den skulle
            kunna släppa ifrån sig sex ton mikroplaster. Sex ton är ungefär
            som tolv hästar, fyra bilar eller liknande. Det är ganska mycket,
            och då har vi inte heller kommit till detta att återvinna ett
            sådant blad.
          </note>
          <note>
            Gör vi rätt val för framtiden? Framtiden är ju faktiskt inte
            så långt borta när det gäller hållbarheten på ett vindkraftverk.
          </note>
          <note>
            Anf. 24 Miljö- och klimatminister PER BOLUND (MP):
          </note>
          <note>
            Fru talman! Mikroplaster är ett otroligt viktigt område, och
            plastnedskräpning, inte minst i våra hav, är ett väldigt stort
            miljöproblem.
          </note>
          <note>
            Jag måste ge Alexandra Anstrell en liten eloge för en otippad
            vinkel i hennes kamp mot vindkraften. Vi har ju debatterat den
            många gånger, och det verkar som att uppslagen är breda och att
            det finns många olika sätt att ifrågasätta och angripa vindkraftsutvecklingen
            i Sverige. Där tycker jag kanske inte att vi ska gå på vindkraften,
            utan att vi kan titta bredare på hela problematiken.
          </note>
          <note>
            Om Alexandra Anstrell verkligen är engagerad i sitt arbete mot
            mikro ­ plaster, är det då inte bättre att titta på vad våra experter
            bedömer är de stora källorna till mikroplaster i miljön i stället
            för att med ryggmärgs ­ reflex vid varje tillfälle gå på vindkraften?
            Det är så vi från regeringens sida arbetar. Vi låser oss inte
            vid våra enskilda vinklar eller vid enskilda källor, utan vi tittar
            brett på miljöproblematiken.
          </note>
          <note>
            Naturvårdsverket har tittat på vilka som är de stora källorna
            till mikroplaster. Man säger att industriell produktion och hantering
            av plast är en sådan källa. Slitage av däck från vägbanor är också
            en stor källa till mikroplast liksom konstgräsplaner. Textiltvätt
            är också en källa till mikroplaster, eftersom textilier i dag
            ofta görs av plast. Båtbottenfärg har man lyft upp som en sådan
            källa och inte minst nedskräpning, det vill säga det plastskräp
            som vi som medborgare tyvärr alltför ofta släpper på gator och
            torg och även i naturen. År 2019 gjorde man en uppdatering och
            konstaterade att spillmaterial från byggen också kan vara en källa
            till mikroplast. Rid ­ anläggningar med underlag av plast eller
            gummi kan också vara en sådan källa. Även konstgräs i annat än
            planer, till exempel i trafikmiljöer och parkmiljöer, kan vara
            en källa till mikroplaster.
          </note>
          <note>
            Ingenstans på den här listan hittar jag just vindkraft som en
            viktig källa till mikroplaster, och det är väl också något som
            är värt att ta till sig för Alexandra Anstrell. Därmed inte sagt
            att vi inte ska engagera oss i alla källor. Vårt mål måste ändå
            vara att minska den väldigt stora belastningen av plast och plastnedskräpning
            som miljön utsätts för.
          </note>
          <note>
            I våra hav har vi en stor utmaning med 150 miljoner ton plast
            som flyter omkring och även bryts ned till mikroplaster. Vi vet
            också att mikroplaster kommer in i den mat vi äter och i det vatten
            vi dricker och därmed påverkar oss.
          </note>
          <note>
            Vi vet att användningen av plast leder till risk för slitage
            av plast, till exempel i vindkraftverk. Men plast används på många
            andra ställen där man kan tänka sig att slitaget är större.
          </note>
          <note>
            Vi transporterar också plast för produktion. I februari förra
            året hamnade 13 ton plastpellets på stränderna på västkusten när
            fartyget Trans Carrier förlorade sin last utanför Danmark. Detta
            är ett exempel på att plastanvändning i sig också är något som
            driver platsnedskräpning och uppkomst av mikroplaster.
          </note>
          <note>
            Vi jobbar intensivt med att minska nedskräpning och förekomst
            av mikroplaster. Vi gör det på bredden, och låter våra experter
            avgöra vad de stora källorna är.
          </note>
          <note>
            Det pågår också ett intensivt arbete för att utveckla vindkraften.
            Till exempel prövar man nu kolfiber för vindkraft och även andra
            materialkombinationer. Teknikutveckling pågår alltså. Det bedrivs
            också forskning på vindkraft. Här styr inte regeringen vad det
            ska forskas på, utan vindkraftsaktörer och myndigheter får här
            peka ut vilka områden som är mest väsentliga. Skulle de tycka
            att mikroplastspridning är ett sådant område är det inget som
            hindrar att man också forskar på det.
          </note>
          <note>
            Anf. 25 ALEXANDRA ANSTRELL (M):
          </note>
          <note>
            Fru talman! Det är inte bara mikroplaster som är ett problem
            för vindkraften i vårt kalla klimat. Det rapporteras också om
            att is på rotorbladen kan vara ett stort problem. I dag finns
            det inga tillförlitliga avisningssystem som tar bort is när vindkraftverken
            är i drift, utan avisning sker medan vindkraftverken står stilla.
          </note>
          <note>
            Visste ni att vindkraftverk inte kan generera el till sin egen
            avisning? Man måste alltså tillföra el någon annanstans ifrån
            för att avisa vindkraftverk.
          </note>
          <note>
            Vattnet som bildas under avisning rinner rakt ned i marken. Vad
            som händer vid tvätt av rotorbladen kan vi bara förfasa oss över.
            Det sprids runt omkring och rinner som sagt rakt ned i backen.
            Är det så vi vill ha det?
          </note>
          <note>
            På vintern slängs iskokor iväg från rotorbladen och kan i olyckliga
            fall slå ihjäl en människa eller skada ett djur. Därför är 300
            meter runt varje vindkraftverk livsfarligt område. Det är svårt
            att lära renar och fåglar att läsa att det är farligt område där
            de inte ska gå eller flyga. Vi kommer att prata mer om djurlivet
            i vår nästa debatt.
          </note>
          <note>
            Men 300 meter kan vi alltså använda som måttstock för i vilken
            omfattning mikroplasterna sprids runt när is och oväder skaver
            på rotorbladen. En sådan där riktigt mörk, isande natt när det
            blåser så att man tror att husen ska blåsa bort tror jag nog att
            vädret också skaver lite på rotorbladen.
          </note>
          <note>
            Fru talman! Jag vill verkligen inte måla upp en dystopisk framtidsbild
            av vindkraftverken. Jag vill som sagt bara belysa både för- och
            nackdelar med en utbyggd vindkraft. Om man ser problemen kan man
            också göra något åt dem. Men om man inte inser att det finns problem
            kommer det aldrig att ske några förbättringar.
          </note>
          <note>
            Vad säger miljö- och klimatministern egentligen om att ett vindkraftverk
            under sin livslängd kan tappa ungefär 10 procent av sin totalvikt,
            vilket innebär sex ton lossnad plast?
          </note>
          <note>
            Ska vi inte ta ansvar för detta bara för att det inte finns med
            på Bolunds lista? Ska vi ta större ansvar för konstgräsplaner
            än för den kraftiga utbyggnaden av vindkraft? Vilka råd finns
            till kommuner och medborgare? Är det här något man vill ha inpå
            knuten? Vilka olika alternativ finns? Hur gör vi rätt val för
            framtiden?
          </note>
          <note>
            Fru talman! Var är försiktighetsprincipen i det här? Verksamhets
            ­ utövaren ska vidta åtgärder eller begränsningar i sin verksamhet
            eller vidta andra försiktighetsmått för att förebygga, hindra
            eller motverka att skada eller andra olägenheter för miljö eller
            hälsa uppstår.
          </note>
          <note>
            Försiktighetsprincipen innebär att försiktighetsmått ska vidtas
            redan om det kan antas att en verksamhet eller åtgärd kan medföra
            skada och olägenheter för människors hälsa och miljö. Det räcker
            således att det finns en risk för skada eller olägenhet. Vid sådan
            risk ska skada och olägenhet för människors hälsa och miljön förebyggas,
            hindras eller motverkas genom skyddsåtgärder, begränsningar och
            övriga behövliga anpassningar.
          </note>
          <note>
            Fru talman! Jag frågar igen: Var är försiktighetsprincipen i
            det här? Jag undrar vad ministern har att säga om försiktighetsprincipen
            gällande utbyggnaden av vindkraft i Sverige. Jag undrar vidare
            hur ministern avser att agera för att ta ansvar för försiktighetsprincipen
            här.
          </note>
          <note>
            Anf. 26 Miljö- och klimatminister PER BOLUND (MP):
          </note>
          <note>
            Fru talman! Hela min politiska karriär har handlat om miljö-
            och klimatfrågor. Jag har inte minst ett stort engagemang för
            havsmiljö och är utbildad biolog med inriktning på de akvatiska
            och marina systemen.
          </note>
          <note>
            Marin nedskräpning och andra negativa miljöeffekter av plast
            och mikroplast hör till vår tids stora miljöutmaningar, och det
            är därför vi tar den frågan på det allvar den förtjänar. Det gör
            vi och våra experter genom att titta brett på frågan var de stora
            källorna till mikroplaster finns och sedan göra insatser där för
            att minska belastningen.
          </note>
          <note>
            Som naturvetare och tidigare miljöforskare tycker jag att detta
            är ett ganska sunt sätt att angripa en problematik. Vi i Regeringskansliet
            ska inte sitta och gissa vilka källor som är stora eller små utan
            överlåta det till dem som har förmågan att göra denna bedömning.
            De får ta fram underlag till oss så att vi som ska fatta politiska
            beslut kan avgöra vilka åtgärder som krävs för att minska problematiken.
          </note>
          <note>
            Jag får lite grann en känsla av att Alexandra Anstrells engagemang
            inte ligger i motståndet mot mikroplast utan snarare i motståndet
            mot vindkraft, för det finns ingen ände på skäl i Alexandra Anstrells
            retorik för att stoppa vindkraftsutbyggnaden i Sverige. Är det
            inte mikroplast så är det iskokor eller annat.
          </note>
          <note>
            Låt mig poängtera att listan jag läste upp inte är min utan Naturvårdsverkets
            lista över de stora källorna till mikroplaster, och vindkraft
            finns inte med på listan. I min kamp mot mikroplaster och plastnedskräpning
            och de stora problem det innebär kommer jag nog därför att fortsätta
            att engagera mig i det som enligt våra experter är de stora källorna.
            Jag tror att det är det klokaste sättet att så fort som möjligt
            sätta punkt för denna problematik.
          </note>
          <note>
            Vi tar frågan på stort allvar, och jag är glad över att vi har
            tryckt på och fått till ett samarbete också på europeisk nivå.
            Den europeiska kemikaliebyrån har bedömt att mikroplaster är mycket
            svårnedbrytbara och kan lagras i levande varelser, vilket är en
            varningssignal för oss alla. Man konstaterar också att det är
            svårt att uppskatta effekten på sikt och att det därför bör regleras.
            Detta arbete är nu på gång, och regeringen välkomnar verkligen
            en reglering på EU-nivå för både avsiktligt tillförda och oavsiktligt
            bildade mikroplaster.
          </note>
          <note>
            Problemet är ju gränsöverskridande. Det är lätt att konstatera
            att plast som slängs i Sverige kan hamna någon helt annanstans
            på jorden och bidra till mikroplastnedskräpning där.
          </note>
          <note>
            Jag hoppas och tror att både jag och Alexandra Anstrell kan överlåta
            till experterna i Sverige och inom EU att titta på vilka de mest
            effektiva vägarna är för att minska belastningen av både avsiktligt
            tillförda och oavsiktligt bildade mikroplaster. När de har gjort
            sin analys får vi tillbaka frågan och kan fatta de politiska beslut
            som krävs för att minska belastningen.
          </note>
          <note>
            Alexandra Anstrell hoppar väldigt snabbt till slutsatser innan
            vi har det underlag som krävs för att kunna avgöra om även vindkraften
            är en källa som bidrar stort till denna problematik på global
            nivå.
          </note>
          <note>
            Anf. 27 ALEXANDRA ANSTRELL (M):
          </note>
          <note>
            Fru talman! Jag tackar ministern, även om jag upplevde att jag
            inte fick så många svar. Att ta en fråga på allvar och göra något
            åt den är ganska stor skillnad, oavsett cv.
          </note>
          <note>
            Hur mikroplaster påverkar människor och djur har vi inte tillräckliga
            kunskaper om ännu. Vi behöver mer forskning. Men om det är tydligt
            att vindkraftverkens rotorblad beräknas släppa ifrån sig sex ton
            mikroplaster på 15 år behöver vi ta det på allvar. Vi behöver
            ta ansvar för det. Det går inte att bara köra på, och så blir
            det fort och fel.
          </note>
          <note>
            Ministern sa i en debatt om slutförvar av kärnavfall tidigare
            här i dag att man behöver kunna göra omprövningar. Han efterfrågade
            Moderaternas vilja till omprövningar. Jag efterfrågar Miljöpartiets
            omprövningar.
          </note>
          <note>
            Kan vi inte titta på alla de effekter detta ger? Hur ska vi kunna
            skydda oss mot ökade mikroplaster? Ska vi bara gå efter en viss
            lista och inte titta på alla delar som kan skada vår natur? Är
            ingreppen försvarbara för fram ­ tiden, med de effekter som de
            ger? Detta undrar jag om ministern kan svara på.
          </note>
          <note>
            Tänker miljö- och klimatminister Per Bolund ta ansvar för att
            motverka skada eller att andra olägenheter för miljö eller hälsa
            uppstår, i det här fallet mikroplaster? Kan ministern tänka sig
            att ompröva även detta?
          </note>
          <note>
            Anf. 28 Miljö- och klimatminister PER BOLUND (MP):
          </note>
          <note>
            Fru talman! Vindkraft ska prövas, och den prövas, i alla fall
            större exploateringar där man bygger vindkraft, vilket prövas
            av våra myndigheter. Då ska alla miljöfaktorer vägas in i prövningen,
            och detta görs i dag.
          </note>
          <note>
            Som Alexandra Anstrell väl också känner till blir inte alla vindkrafts
            ­ projekt av, utan en hel del får nej därför att man tycker att
            andra miljö ­ intressen väger tyngre. Det är precis så det ska
            vara, tycker jag, och det är också den princip som vi arbetar
            efter.
          </note>
          <note>
            Däremot tycker jag inte att vi ska dra väldigt stora slutsatser
            av ganska spekulativa analyser där man mer eller mindre gissar
            hur mycket slitage det blir och drar slutsatser utifrån det. Jag
            tycker att det är bättre att vi låter våra experter göra bedömningen
            av vilka de stora källorna till plastnedskräpning och mikroplaster
            är och kommer med förslag på vad vi ska göra åt dem.
          </note>
          <note>
            Om man skulle komma fram till att vindkraft är en väldigt stor
            källa till mikroplaster kommer vi självfallet att väga in det
            också, men det är inget som jag har hört från våra myndigheter.
            Jag har tydligt läst upp vilka de stora källorna är, enligt våra
            bästa experter, och jag tycker att det är dessa röster vi ska
            lyssna på. Det är också vad regeringen gör.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:723 om likvärdig bedömning
            och tillsyn av impregnerat trä
          </note>
          <note>
            Anf. 29 Miljö- och klimatminister PER BOLUND (MP):
          </note>
          <note>
            Fru talman! Larry Söder har frågat om jag avser att säkerställa
            att insatser som höjer kunskapen och främjar likvärdig bedömning
            och tillsyn av impregnerat trä blir genomförda.
          </note>
          <note>
            Träskyddsmedel och impregnerat trä berörs av flera olika regelverk.
            Exempelvis finns det krav på själva träskyddsmedlen och hur de
            får användas, krav på anläggningarna där träskyddsbehandlingen
            sker och krav på hantering av avfallet som uppstår.
          </note>
          <note>
            T räskyddsmed el regleras i EU:s förordning om biocidprodukter,
            som gäller direkt i samtliga medlemsstater. Syftet med förordningen
            är att för ­ bättra den fria rörligheten för biocidprodukter på
            den inre marknaden genom harmoniserade regler och samtidigt säkerställa
            en hög skyddsnivå både för människors och djurs hälsa och för
            miljön. Huvudregeln är att biocidprodukter ska vara godkända för
            att få tillhandahållas på marknaden och användas. I Sverige är
            det Kemikalieinspektionen som prövar biocid ­ produkter efter
            ansökan från företagen.
          </note>
          <note>
            Virke som har behandlats med träskyddsmedel utgör en så kallad
            biocidbehandlad vara och regleras även det i EU:s biocidförordning.
            En bio ­ cidbehandlad vara måste märkas med tydlig och lättläst
            information till konsumenten. Den behandlade varan ska också märkas
            med relevant bruksanvisning och försiktighetsåtgärder, om detta
            är nödvändigt för att skydda människor, djur och miljö.
          </note>
          <note>
            Anläggningar för träskyddsimpregnering är miljöfarliga verksamheter
            enligt miljöbalken. Beroende på hur stora volymer en sådan verksamhet
            hanterar krävs antingen tillstånd eller att en anmälan görs till
            kommunen. De större verksamheterna omfattas av industriutsläppsdirektivet,
            vars huvudsakliga syfte är att förebygga och begränsa föroreningar
            från EU:s största industrianläggningar.
          </note>
          <note>
            Genom branschvisa genomförandebeslut, så kallade BAT-slutsatser,
            ställs bindande krav på användning av bästa tillgängliga teknik.
            Träskyddsimpregnering omfattas av BAT-slutsatserna för ytbehandling
            med organiska lösningsmedel, inklusive behandling av trä och träprodukter
            med kemikalier. Dessa BAT-slutsatser kommer att börja gälla år
            2024. Naturvårdsverket har också nationella föreskrifter som avser
            s kyddsåtgärder och försiktighetsmått vid träskyddsbehandling.
            Föreskrifterna gäller både för de verksamheter som omfattas av
            industriutsläppsdirektivet och för de mindre verksamheter som
            i Sverige är anmälningspliktiga men inte omfattas av direktivet.
          </note>
          <note>
            Enligt avfallsförordningen gäller att avfall från träskyddsbehandling
            och avfall som innehåller vissa träskyddsmedel klassas som farligt
            avfall. Det är avfallsproducenten som ska klassi fi cera avfallet.
            Farligt avfall ska sorteras ut och behandlas på anläggningar som
            är avsedda för detta. Yrkes ­ mässig hantering av farligt avfall
            kräver anmälan eller tillstånd. V erksam ­ heter ska även rapportera
            in u ppgifter om farligt avfall till Naturvårdsver ­ kets avfallsregister
            . Hushåll ska sortera ut farligt avfall och lämna det på avsedd
            plats på återvinningscentralen.
          </note>
          <note>
            Det finns även regler i plan- och bygglagen och Boverkets byggregler
            avseende exempelvis utformning, funktionskrav och materialval
            som aktualiseras när impregnerat trä används i byggnader eller
            anläggningar.
          </note>
          <note>
            Ett viktigt syfte med regelverken är att samma krav och miljöskydd
            ska gälla för alla. Reglering på EU-nivå syftar till att ha gemensamma
            krav för hela unionen. Genom att regelverken följs främjas en
            hållbar utveckling och en välfungerande inre marknad . Att bestämmelserna
            följs har inte bara betydelse för människors hälsa och miljön
            utan också för att företag ska kunna verka på lika villkor. För
            att säkerställa detta genomförs tillsyn av våra olika tillsynsmyndigheter.
          </note>
          <note>
            Tillsyn en enligt miljöbalken är fördela d på flera myndigheter.
            I detta fall är berörda tillsynsmyndigheter Kemikalieinspektionen,
            länsstyrelser ­ na och kommune rna. Tillsynsmyndigheten ska enligt
            miljöbalken kontrollera att reglerna följs och vidta de åtgärder
            som behövs för att åstadkomma rättelse. Det ingår också att underlätta
            för den enskilde verksamhetsutövaren, vilket bland annat innefattar
            att ge information om gällande regler.
          </note>
          <note>
            Kemikalieinspektionen och Naturvårdsverket ansvarar för tillsynsvägledning
            . Den vägledningen är viktig för att säkerställa en enhetlig tillsyn
            och tillämpning av regelverken inom Sverige. Regeringen har beslutat
            om flera insatser som ska stärka och effektivisera miljötillsynen
            på ett övergripande plan samt göra den mer enhetlig. Bland annat
            har nya bestämmelser införts om att ta fram nationella mål för
            tillsynen enligt miljöbalken. Dessutom har f em centrala myndigheter
            och länsstyrelserna fått ett treårigt uppdrag att främja tillsynen
            . I uppdraget ingår att stärka och samordna tillsynsvägledningen.
          </note>
          <note>
            Regeringen arbetar med flera insatser för att minska klimatpåverkan
            . E tt ökat träbyggande bidrar till flera av regeringens klimatmål
            för att mins ­ ka utsläppen. Trä har egenskaper som även ger bra
            förutsättningar för industriell byggproduktion, hög grad av prefabricering
            och serietillverkning . Regeringens ambition är att svenska företag
            ska ha goda konkurrensförutsättningar samtidigt som produktionen
            ska vara hållbar och ett högt miljöskydd säkerställs.
          </note>
          <note>
            Anf. 30 LARRY SÖDER (KD):
          </note>
          <note>
            Fru talman! Jag har all respekt för att ministern har många interpella
            ­ tionsdebatter i dag, men vi ska prata om Sveriges eget guld,
            det vill säga trä.
          </note>
          <note>
            Sverige är ett av de länder som har störst potential när det
            gäller framtidens byggnationer i trä, inte minst på grund av all
            skog som finns inom landets gränser och som tas om hand föredömligt
            av våra skogsägare. Trenden att använda mer trä är väldigt stark
            i Sverige. Inte minst har diskussionerna på allvar tagit fart
            om fördelarna med träkonstruktioner i stadskärnor och i infrastruktur.
            Det finns ett flertal goda exempel som borde spridas för att öka
            kunskapen i kommuner och regioner.
          </note>
          <note>
            När man bygger med trä utomhus eller i utsatta konstruktioner
            måste träprodukten som används skyddas från röta. Då är det lämpligt
            att använda ett träskyddsmedel eller en kemisk modifiering av
            träet. Träskyddsmedel och impregnerat virke har genom åren fått
            kritik för att vara giftiga och miljöförstörande. Det har varit
            befogad kritik, men faktum är att det har gjorts framsteg de senaste
            decennierna.
          </note>
          <note>
            Jag är dock rädd för att allmänheten, våra kommuner och resten
            av Europa inte ser de framsteg som gjorts och därmed av gammal
            vana väljer annat material, därav min interpellation i dag om
            hur vi säkerställer att vi informerar och utbildar kring de nya
            förutsättningar som gäller för impregnerat trä. Vi vill ju det
            bästa för miljön och vill inte fatta beslut på gamla fördomar.
            Jag menar att det är viktigt att se möjligheterna med att använda
            impregnerat trä i stadskärnor runt om i landet eftersom alternativen
            ofta är sämre och påverkar miljön betydligt mer.
          </note>
          <note>
            Vi är stora användare av trä och en stor exportör som både skapar
            jobb och företag i Sverige och bidrar till vårt välstånd. Träets
            framtid hänger mycket ihop med Sveriges exportframtid. Det är
            väldigt roligt att impregnerat trä numera används i allt högre
            grad i utomhusmiljöer. Med rätt information skulle vi kunna få
            det så på betydligt fler områden.
          </note>
          <note>
            Ministern verkar ha samma åsikt som jag om träets möjligheter.
            Ett ökat träbyggande bidrar till flera av regeringens mål för
            att minska utsläppen. Precis som ministern sa har trä egenskaper
            som även ger bra förutsättningar för industriell byggproduktion,
            hög grad av prefabricering och serietillverkning.
          </note>
          <note>
            Ministern använde en stor del av sitt tal till att tala om hur
            träskyddsmedel hanteras och vilka krav som finns. Jag har inget
            emot höga krav så länge kraven är lika för alla inom EU, det vill
            säga att Sverige inte återigen är bäst i klassen på att ställa
            krav och kontrollera medan övriga Europa gör lite som de tycker.
            Om övriga Europa inte ställer lika höga krav och inte har samma
            information som vi lär det slå tillbaka på träindustrin i Sverige.
          </note>
          <note>
            Trots denna inställning från oss i Sverige ser vi att EU gör
            allt fler försök att få trä som mer miljöfarligt än det är. Vi
            måste få EU att förstå att träet är en förnybar resurs och en
            av lösningarna för en god miljö i framtiden. EU vill lägga stora
            delar av skogen i träda, vilket går helt emot vår idé om att använda,
            förädla och utveckla skogen som den förnybara resurs den är. Det
            är även så som skogen gör mest nytta för miljön.
          </note>
          <note>
            Jag tycker inte att ministern svarar på min fråga. Tyvärr bedöms
            i dag impregnerat trä olika i olika delar av landet. Länsstyrelser,
            regioner och kommuner har inte en likvärdig bedömning vad gäller
            impregnerat trä och hur det ska hanteras. Det försvårar för företag
            som är verksamma inom branschen.
          </note>
          <note>
            Vilken informationsinsats tänker regeringen göra för att säkerställa
            att man bedöms lika över hela landet och för att påverka länder
            inom EU när det gäller att ställa samma höga krav som Sverige?
          </note>
          <note>
            Anf. 31 Miljö- och klimatminister PER BOLUND (MP):
          </note>
          <note>
            Fru talman! Jag tackar Larry Söder för en viktig fråga som vi
            har debatterat även vid andra tillfällen.
          </note>
          <note>
            Det är glädjande att tekniken går framåt, när det gäller hur
            vi ska kunna bygga mer i trä men också hur vi ska kunna skydda
            träet så att det kan göra nytta så länge som möjligt. Där pågår
            det väldigt spännande aktiviteter både när det gäller att välja
            ut träslag som så att säga har inbyggt skyddsmedel och som är
            impregnerat redan när det växer och därmed har en bättre motståndskraft
            och när det gäller att skydda virke från angrepp genom tryckimpregnering
            med linolja eller värmebehandling , som är ett annat sätt att
            se till att man ökar skyddet.
          </note>
          <note>
            Det handlar också om att använda rätt trä i rätt läge och utforma
            konstruktionen så att man verkligen utnyttjar träets fördelar,
            så att träet inte blir utsatt för onödig fukt.
          </note>
          <note>
            Det finns alltså många sätt att använda trä på ett bra sätt.
            Och när tekniken går framåt är min syn att regelverken då också
            måste ändras. Det är ingen som tjänar på, särskilt inte branschen,
            att man har regelverk som är baserade i en tid när man använde
            helt andra tekniker.
          </note>
          <note>
            Jag delar Larry Söders uppfattning att det är viktigt att vi
            har samma villkor och goda villkor för träproduktion i olika delar
            av EU och också i olika delar av landet.
          </note>
          <note>
            När det gäller att säkerställa konkurrensen för svenska företag
            är det en reglering som sker på EU-nivå. Det är av nödvändighet
            eftersom vi har en gemensam inre marknad, och vi vill att samma
            regler ska gälla för trä som importeras till Sverige som för det
            som produceras i vårt land. Där är det en ganska lång process
            när det gäller till exempel kraven i EU:s biocidförordning. Det
            finns kommittéer på EU-nivå där varje medlemsland är representerat.
            Där har också Sverige en röst vid bordet. I dessa kommittéer hanterar
            man bland annat just tillämpningsfrågor och vägledningsdokument
            för att säkerställa att man ska få en enhetlig hantering av biocid
            ­ produkter och behandlade varor. Detta är någonting som vi arbetar
            för och eftersträvar, och där är Sverige en stark röst för att
            det ska vara lika hantering i olika delar av vår union.
          </note>
          <note>
            Sedan tror jag att Larry Söder har en poäng i att det har funnits
            en del oklarheter som det har funnits skäl att klara ut. Det har
            till exempel funnits otydligheter när det gäller hur träskyddsbehandlat
            virke ska märkas. Genom att vi har haft en dialog mellan myndigheter
            och branschorganisa ­ tioner har man lyckats hitta lösningar på
            hur kraven på märkning ska upp ­ fyllas på ett sätt som jag uppfattar
            att alla parter är nöjda med.
          </note>
          <note>
            Det har också funnits otydligheter i hur kravet på lagring av
            träskyddsbehandlat virke ska utföras och framför allt hur Naturvårdsverkets
            föreskrifter ska tolkas. Det pågår för närvarande en översyn av
            dessa föreskrifter. Där uppger också myndigheten att behovet av
            förtydliganden kommer att tas in i detta arbete för att säkerställa
            att man får en enhetlig hantering och att tillsynen blir lika
            när det gäller träskyddsbehandlat virke. Även där pågår det alltså
            ett arbete.
          </note>
          <note>
            Naturvårdsverkets föreskrifter är från 2001 och har hunnit bli
            20 år gamla, och mycket har som sagt hänt sedan dess. Där har
            verket uppgett att dessa föreskrifter behöver uppdateras utifrån
            den utveckling som har skett i branschen och utifrån vad som har
            skett i övrig lagstiftning under dessa 20 år. Där kommer man fortsatt
            att beakta eventuella otydligheter och se till att reglerna blir
            enhetliga och att man får en enhetlig hantering och tillsyn av
            träskyddsbehandlat virke.
          </note>
          <note>
            Anf. 32 LARRY SÖDER (KD):
          </note>
          <note>
            Fru talman! Tekniken går framåt, och det är klart att vi måste
            fatta beslut framåt i tiden med den bas som vi har i dag och på
            något se hur verkligheten ser ut i dag. Då menar jag att det är
            väldigt viktigt med en informationsinsats så att man faktiskt
            bedöms lika oavsett var någonstans i Sverige som man har sin produktion
            så att man inte blir undanskuffad eller bedöms annorlunda i en
            kommun jämfört med i andra kommuner.
          </note>
          <note>
            Jag brukar säga att man ska ha rätt produkt vid rätt tillfälle.
            Och det är klart att det också är rätt träslag vid rätt tillfälle
            som gäller. Att kunna göra rätt bedömning av träimpregneringen
            är också en bas för att kunna välja rätt produkt.
          </note>
          <note>
            Jag ska ge en lite större bild av vad detta egentligen handlar
            om. Sveriges yta är täckt av skog. 70 procent av Sveriges yta
            är täckt av skog. Det är klart att all denna skog inte är lika
            bra, utan det finns olika kvaliteter. Men jag menar att det visar
            att vi har en potential som andra EU-länder kanske inte har, och
            vi måste ta vara på denna potential. Jag sa att skogen är Sveriges
            guld, men jag menar att det är någonting som vi har här – någonting
            som är gratis, någonting som vi faktiskt kan förädla och någonting
            som vi kan bygga våra industrier på. Då är det viktigt hur ministern
            och regeringen ser på den industrin i Sverige så att den inte
            får svårare att hanteras i EU utan att den får leva och frodas.
          </note>
          <note>
            80 procent av skogsnäringens produkter går faktiskt på export,
            och mycket av dem går till Europas länder. Det är därför oerhört
            viktigt att vi är en stark röst för skogsnäringen i EU. Jag hoppas
            att ministern tar till sig detta. 120 000 människor är sysselsatta
            i denna bransch i Sverige. Det är alltså inte få människor som
            är det.
          </note>
          <note>
            Ministern pratade om märkning. Om man märker träprodukter enligt
            NTR är det en märkning som branschen känner till. De som ska välja
            trä ­ slag vet också vad det innebär. Jag tror att det är ganska
            bra.
          </note>
          <note>
            Men jag uppfattade inte om ministern tycker att det finns tillräckligt
            med kunskap runt om i Sverige i dag för att de nödvändiga besluten
            ska kunna fattas så att det blir likvärdigt över hela Sverige.
            Jag uppfattade att ministern menade att man ser framåt och försöker
            skapa detta. Men jag vet inte om ministern höll med mig när det
            gäller min bild av att jag tycker att kunskapen i Sverige är ojämlik
            och att företag behandlas olika.
          </note>
          <note>
            Sedan uppfattade jag inte om ministern tycker att det är bra
            att vi ökar användningen av trä i Sverige och att vi ökar användningen
            av impregnerat trä i Sverige. Om ministern tycker det borde vi
            på något sätt ha en gemensam bild av att man borde öka kunskapen
            om de framsteg som har gjorts inom impregnerat trä.
          </note>
          <note>
            Anf. 33 Miljö- och klimatminister PER BOLUND (MP):
          </note>
          <note>
            Fru talman! Svaret på den sista frågan är ett entydigt ja. Vi
            vill från regeringens sida gärna öka byggandet i trä. Vi tror
            att det är en viktig lösning för att minska klimatpåverkan. Man
            brukar säga att ungefär 20 procent av Sveriges klimatpåverkan
            kommer från bygg- och anläggningssektorn i bred bemärkelse. Då
            är det klart att en väldigt viktig väg för att mins ­ ka denna
            miljöbelastning är att välja klimatsmarta material. Och trä har
            många goda fördelar. Trä är exempelvis ofta det som förekommer
            i industriell produktion när man till exempel bygger komponenter
            i fabrik för att sedan bara montera ihop dem på plats. Det finns
            alltså en potential där att effektivisera byggandet och minska
            byggfelen och också att kunna pressa kostnaderna när det gäller
            byggande så att man kan bygga snabbt och effektivt och till en
            lägre kostnad. Där är det alltså ingen tvekan om att det också
            är regeringens ambition.
          </note>
          <note>
            Däremot är det också viktigt att poängtera att det finns flera
            olika miljöproblem som har kopplats till impregneringsanläggningar.
            Det handlar bland annat om utsläpp till mark och vatten och om
            hantering av spillbitar och överflödiga rester. Många träskyddsmedel
            är fortfarande giftiga och kan orsaka skada till exempel på vattenlevande
            organismer. De är också ofta svårnedbrytbara och finns kvar i
            miljön under lång tid. Det är bland annat därför de används, just
            för att de ska skydda träet från att bli angripet.
          </note>
          <note>
            Regeringen har avsatt ett saneringsanslag för att sanera förorenade
            områden. Man kan konstatera att vi har sanerat 128 av de mest
            förorenade områdena i Sverige och att de flesta av de objekt som
            har beviljats anslag har varit objekt inom just sågverks- och
            träskyddsbranschen. Det är 37 olika områden som har sanerats med
            allmänna medel. Detta är alltså ett historiskt problem som vi
            ändå måste vara medvetna om. Sedan ska vi på många olika sätt
            uppmuntra teknikutveckling och att man använder bättre material
            framöver, men vi kan inte heller glömma att även träskydd och
            impregnering har miljöeffekter som vi måste ta på allvar.
          </note>
          <note>
            När det gäller att förbättra tillsynen och se till att den blir
            enhetlig pågår ett arbete. Kemikalieinspektionen och Naturvårdsverket
            deltar i arbetet inom EU när det gäller miljöregelverken och tillsyn.
            Kemikalieinspektio ­ nen, Naturvårdsverket och länsstyrelserna
            har även enligt miljöbalken ett ansvar för tillsynsvägledning.
            Det inkluderar såväl att ge stöd och samordna som att följa upp
            och utvärdera tillsynen.
          </note>
          <note>
            Det finns flera goda exempel på genomförda tillsynsprojekt som
            handlat om att ge bättre kunskaper inte minst hos handlarna. Det
            kan i sin tur hjälpa konsumenterna i deras materialval, så att
            människor väljer det som är bäst anpassat för varje tillfälle.
            Därigenom kan man minska risken för skada på människors hälsa
            och på miljön.
          </note>
          <note>
            I samband med ett tillsynsprojekt om biocidbehandlade varor som
            genomfördes av Kemikalieinspektionen och kommunerna 2019 hölls
            det också en branschdialog med syftet att hitta en lösning för
            märkning av träskyddsbehandlat virke som säljs i lösvikt. Svenskt
            träskydd har nu också uppdaterat sitt märkningssystem för att
            uppfylla kraven i EU:s biocidförordning, och systemet håller just
            nu på att tas i bruk ute i handeln. Medan vi pratar pågår alltså
            ett arbete med att förbättra och göra tillsynen mer generell och
            enhetlig.
          </note>
          <note>
            Vi verkar vara eniga om att vi behöver skapa goda förutsättningar
            för byggande i trä och att vi har ett arbete som pågår för att
            skapa en väl fungerande tillsyn och en tydlighet som gör att både
            professionella byggare och enskilda konsumenter kan göra rätt.
          </note>
          <note>
            Anf. 34 LARRY SÖDER (KD):
          </note>
          <note>
            Fru talman! Om vi är för ett samhälle som har tillväxt – att
            vi får fler människor, fler fabriker och en ny infrastruktur –
            ställs vi ju inför ett val när vi ska bygga det: Vilken typ av
            produkter ska vi använda? Jag menar att man inte kan välja något
            som inte gör avtryck på miljön utan att frågan är vilket som gör
            minst avtryck på miljön.
          </note>
          <note>
            Jag menar att impregnerat trä har gjort en sådan resa att man
            i många fall skulle kunna välja det i stället för någonting annat.
            Därför menar jag att vi måste se till att informationen och kunskapen
            om vad dagens impregnerade trä faktiskt innebär finns där ute.
            Jag menar inte att det inte gör något avtryck på miljön, för det
            gör det. Vi ska ställa höga krav på det, och vi ska se till att
            det är likadana regler i hela EU. Men vi måste även se sanningen
            i vitögat, det vill säga välja rätt material vid rätt tillfälle
            – och jag tror att det finns fler tillfällen där impregnerat trä
            faktiskt är rätt ma ­ terial.
          </note>
          <note>
            Jag ska ge ministern ett tips som han kan ta med sig. Det handlar
            om hur vi kan använda trä på ett bättre sätt och öka produktionen
            och användningen av trä ganska mycket i Sverige. Vi kan låta småhusbyggnationen
            öka betydligt i Sverige. Där används nämligen trä; 90 procent
            av alla småhus byggs i trä. På det sättet skulle vi använda träet
            inom landet – det blir inga långa resor för det – och vi skulle
            få det förnybara guldet att blomstra igen.
          </note>
          <note>
            Jag tror ändå att vi har en samsyn gällande att detta är någonting
            vi måste jobba vidare med. Jag tror att det är oerhört viktigt
            inför framtiden.
          </note>
          <note>
            Anf. 35 Miljö- och klimatminister PER BOLUND (MP):
          </note>
          <note>
            Fru talman! Tack för en bra diskussion, Larry Söder!
          </note>
          <note>
            Jag tackar också för tipset. Det är viktigt att påminna om att
            det är kommunerna som har planeringsansvaret och planmonopolet
            och att det är kommunerna som avgör vilken mark man avsätter för
            till exempel småhusbyggnationer eller flerbostadshus. Det är dock
            viktigt att vi, oavsett om det gäller småhus eller flerbostadshus,
            uppmuntrar den som bygger att välja de miljöbästa materialen.
            Där har trä en väldigt stor fördel.
          </note>
          <note>
            Jag uppskattar att Larry Söder lyfter de utmaningar som finns
            när det gäller att ha samma villkor och tillsyn både inom EU och
            inom landet. Jag kan konstatera att det pågår ett arbete mellan
            våra myndigheter och mellan länderna i EU för att så långt som
            möjligt skapa goda konkurrensvillkor och lika villkor för svenska
            producenter jämfört med producenter i andra länder.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:733 om vindkraftens påverkan
            på djurlivet
          </note>
          <note>
            Anf. 36 Miljö- och klimatminister PER BOLUND (MP):
          </note>
          <note>
            Fru talman! Alexandra Anstrell har frågat mig om jag har tagit
            något initiativ till en övergripande analys för att granska effekterna
            av huruvida den omfattande vindkraftsindustrin i Sverige påverkar
            våra ekosystem och vår biologiska mångfald samt om jag har initierat
            eller har för avsikt att initiera att mer forskning bedrivs för
            att studera hur djur reagerar långsiktigt när vindkraftverk byggs
            .
          </note>
          <note>
            Låt mig inleda med att r iksdagen efter förslag från regeringen
            har antagit målet att 100 procent av elproduktionen ska vara förnybar
            2040. De senaste åren har det skett en snabb teknikutveckling
            inom vindkraftsområdet, och kostnaderna har sjunkit. Vindkraften
            byggs nu ut kraftigt, och jag förväntar mig att en fortsatt utbyggnad
            kommer att bidra till att möjliggöra klimatomställningen. Genom
            elektrifieringen av transporter och industri kan fossila bränslen
            fasas ut så att vi har nettonollutsläpp 2045.
          </note>
          <note>
            Vad gäller frågan om analys av effekter på ekosystem och biologisk
            mångfald till följd av vindkraftsetableringar görs detta på lokal
            nivå av länsstyrelsen och miljöprövningsdelegationen i samband
            med tillstånds ­ prövningen. Oönskade och oacceptabla effekter
            av vindkraftsetableringar ska identifieras och analyseras i tillståndsprocessen
            och utgöra del av beslutsunderlaget.
          </note>
          <note>
            När det gäller frågan om huruvida forskning bedrivs för att studera
            hur djur reagerar långsiktigt när vindkraftverk byggs vill jag
            hänvisa till forskningsprogrammet Vindval. Det har pågått i många
            år och omfattar vindkraf tens påverkan på människor, natur och
            miljö. Programmet är ett samarbete mellan Energimyndigheten och
            Naturvårdsverket. Förutom tidigare genomförda projekt har nyligen
            medel beviljats för projekten Vindkraft och oförutsedd påverkan
            på arter och deras livsmiljöer samt Vindkraft och fladdermöss.
          </note>
          <note>
            De vindkraftverk som nu planeras och byggs är helt annorlunda
            än de som byggdes för 10, 15 eller 20 år sedan. De bullrar mindre
            och påverkar mindre. De producerar mer el , för de blir hela tiden
            mer effektiva. Det gör att man inte behöver bygga lika många för
            att få lika stor produktion, vilket gör att intressekonflikterna
            också kan minskas.
          </note>
          <note>
            Det är också välkänt att det blir ganska många avslag på projekterade
            vindkraftverk runt om i Sverige, till havs och på land, just för
            att man gör bedömningen att andra intressen väger över – till
            exempel obrutna fjällvidder eller orörda naturskogsområden. Regeringen
            har visat att vi kan kombinera mer förnybar energi med mer skyddad
            natur. Genom det arbete som vi har gjort har vi lyckats med båda
            dessa saker. Vi har fått investeringar på 100 miljarder i vindkraft
            bara under de senaste åren. Det är fantastiska investeringar som
            också pressar ned elpriserna och gör så att industrin är konkurrenskraftig
            och kan göra dessa fantastiska framtidssprång. Sedan 2015 har
            fler än 1 000 nya eller utvidgade naturreservat inrättats.
          </note>
          <note>
            Avslutningsvis vill jag framhålla att jag avser att fortsatt
            följa vindkraftsfrågan noga och verka för samexistens mellan vindkraft
            och andra intressen. Jag avser att tillvarata potentialen för
            vindkraftsproducerad el att effektivt bidra till att Sverige blir
            världens första fossilfria välfärdsland.
          </note>
          <note>
            Anf. 37 ALEXANDRA ANSTRELL (M):
          </note>
          <note>
            Fru talman! Tack för svaret, ministern! Vi har haft en debatt
            tidigare i dag, och även ännu tidigare, där jag hade väldigt många
            frågor och där vi inte riktigt hann fördjupa oss. Det är anledningen
            till att det blev flera interpellationer, kan jag berätta även
            för er som lyssnar.
          </note>
          <note>
            Det finns ganska få studier som specifikt mäter hur djur reagerar
            när vindkraftverk byggs, men precis som med all annan form av
            mänsklig påverkan riskerar vindkraftverk att orsaka skador på
            naturen. Inte minst påverkas djurlivet. Förutom den uppenbara
            risken för kollisioner med flygande djur skadas även fladdermöss
            av tryckförändringar runt vindkraftverken, och fiskar påverkas
            av ljudet under vattenytan. Det finns alltså en tydlig påverkan
            på djurlivet av vindkraften.
          </note>
          <note>
            För djurlivet betyder en störning i allmänhet fara, och djuren
            reagerar på liknande sätt som när de känner sig hotade: Bytesdjur
            reagerar genom att ta till flykten medan rovdjur försöker gömma
            sig.
          </note>
          <note>
            Älgar, hjortar, renar och rådjur tar till flykten när de upplever
            fara. Hjortdjuren lämnar närområdet under tiden ett vindkraftverk
            byggs. Hondjuren är särskilt känsliga under reproduktionstiden,
            och det finns risk för minskad reproduktion om djuren störs.
          </note>
          <note>
            Stora rovdjur undviker områden där det vistas människor. Björnar
            och vargar ligger ofta och trycker eller skräms bort.
          </note>
          <note>
            I förlängningen innebär en störning en habitatförlust, eftersom
            rovdjuren får minskade ytor att jaga och vistas på. Buller från
            vindkraftverk kan teoretiskt störa djurens kommunikation, och
            även synintryck – reflexer, skuggor, belysning och liknande –
            kan upplevas som störande för vilt och domesticerade djur.
          </note>
          <note>
            Fru talman! Sedan har vi det här med tillfartsvägar. De ger naturligtvis
            ökad tillgänglighet för oss människor. När det byggs vindkraftverk
            måste man på något sätt komma fram och kunna jobba med verket.
            Det skapar vägar som sträcker sig genom landskapet och öppnar
            upp områden som tidigare varit helt utan trafik. Den ökade tillgängligheten
            kan medföra att framför allt renar eller rovdjur blir störda.
            Nya vägar innebär också att landskapet delas upp och fragmentiseras
            mer.
          </note>
          <note>
            Just nu pågår debatter och kamper om vindkraft runt om på flera
            håll i Sverige. Bland annat pågår en stor kamp i Jämtland om huruvida
            det ska få byggas ett stort antal höga vindkraftverk både i Ragunda
            kommun och i Krokoms kommun. Ministern var tidigare inne på att
            vindkraftverken har utvecklats. Ja, bland annat blir de väldigt
            mycket högre än de var tidigare.
          </note>
          <note>
            På många platser är det naturligt för människor att leva i samklang
            med naturens kretslopp, att hushålla och att måna om naturens
            resurser med hänsyn till det ekologiska systemet men framför allt
            av hänsyn till nästa generation. Jag har frågat ministern om ministern
            har tagit några initiativ till en övergripande analys för att
            granska effekterna av huruvida den om ­ fattande vindkraftsindustrin
            i Sverige påverkar våra ekosystem och vår biologiska mångfald.
            Jag uppfattar svaret som att ministern duckar för frå ­ gan och
            hänvisar till att den ska hanteras på lokal nivå av länsstyrelsen
            och miljöprövningsdelegationen i samband med tillståndsprövningen.
          </note>
          <note>
            Då blir frågorna: Var är helhetssynen? Var är ministerns ansvar
            för Sverige och vår fantastiska miljö? Var är regeringens ansvar
            för försiktighetsprincipen?
          </note>
          <note>
            Anf. 38 Miljö- och klimatminister PER BOLUND (MP):
          </note>
          <note>
            Fru talman! Helhetssyn är verkligen temat i regeringens miljöarbete
            och i mitt arbete som miljöminister. Det gäller då att inte bara
            lyfta ut enskilda frågeställningar, till exempel på ett område
            där man personligen är kritisk. Man måste titta på var de stora
            potentiella konflikterna finns mellan exempelvis klimat och miljö
            och inte bara försöka hitta anledningar att kritisera en speciell
            aktivitet eller en speciell energiproduktionsmetod.
          </note>
          <note>
            Det är viktigt att vi har kunskap när vi genomför förändringar
            i vårt samhälle, till exempel när vi bygger ut en energikälla
            som vindkraften. Det är också därför vi har sett till att det
            finns resurser för att inte bara genomföra forskning i Sverige
            utan också ta in kunskap från andra länder, exempelvis sådana
            där man har byggt ut vindkraften betydligt mer än vi har gjort
            i Sverige. Det är väl värt att påminna oss om att man i Tyskland
            har ungefär 10 gånger fler vindkraftverk per kvadratkilometer
            än i Sverige och att det i Danmark är 15 gånger fler. Skulle det
            vara så att det uppstår väldigt stora problem när man bygger ut
            vindkraft borde dessa vara väl kända i de länderna, där vindkraften
            är så mycket mer utbyggd och finns på så många fler platser.
          </note>
          <note>
            Därför är det viktigt att vi fortsätter med forskning. Däremot
            tycker inte jag, som tidigare har varit miljöforskare, att vi
            ska styra forskningen och bestämma vilka områden forskningen ska
            ägna sig åt.
          </note>
          <note>
            Ett exempel jag vill nämna är projektet Vindval, som är ett samarbete
            mellan Energimyndigheten och Naturvårdsverket. I projektet behandlas
            de stora frågor som vi behöver besvara och de stora osäkerheter
            som finns. Det är där man bör lägga sina forskningsresurser, och
            det är också det man har gjort.
          </note>
          <note>
            Vindval har pågått sedan 2005, och man har genomfört ungefär
            50 olika projekt för att titta på vindkraftens effekter. En lång
            rad rapporter har tagits fram. Man har också tagit fram syntesrapporter,
            som sammanfattar kunskapsläget inom ett område, exempelvis vindkraftens
            effekter på fåglar och fladdermöss eller däggdjur på land. Det
            finns också en syntes ­ rapport om vindkraftens effekter på marint
            liv. Väldigt mycket av det som Alexandra Anstrell efterfrågar
            finns alltså redan. Då kanske det är bättre att gå till de källorna
            och försöka utveckla kunskapen genom dem.
          </note>
          <note>
            Med tiden ändras och utvecklas utlysningen av projekt inom Vindval.
            Vad jag vet fungerar de teman som man fokuserar på väl, och de
            fyller de behov som finns. Vi kommer att fortsätta att stödja
            forskning. Regeringen har avsatt pengar i budgeten för att kunna
            satsa medel på forsknings ­ programmet Vindval, så att man kan
            forska även framöver. Men redan nu har man genererat en omfattande
            kunskap om vindkraftens påverkan på både människan och olika djurarter.
            Det är ett arbete som vi tycker att de behöver fortsätta att utveckla.
          </note>
          <note>
            Om man nu bryr sig om djur som förolyckas i samhället är det
            såklart viktigt att även där titta på helheten och inte bara på
            en enda enskild faktor eller en nisch, till exempel vindkraften.
            Det är ju exempelvis väl känt att örnar tyvärr krockar med tåg;
            de befinner sig på spåren för att det finns mat att få tillgång
            till där. Kraftledningar är också tyvärr en orsak till att fåglar
            förolyckas. Återigen tycker jag att det intressanta och viktiga
            är helheten, det vill säga vilken påverkan samhällets aktiviteter
            får på till exempel djurbestånd. Där kan jag snarare konstatera
            att långlivade arter utvecklas bra i Sverige, mycket på grund
            av att vi har fått bukt med gamla miljöproblem, såsom miljögifter
            som ddt och PCB. Det är någonting som borde välkomnas.
          </note>
          <note>
            Anf. 39 ALEXANDRA ANSTRELL (M):
          </note>
          <note>
            Fru talman! Jag tackar ministern för svaret. Det är först när
            man ser problemen som man kan göra någonting åt dem. Jag har frågat
            ministern om ministern initierat, eller har för avsikt att initiera,
            att mer forskning görs för att studera hur djur reagerar långsiktigt
            när vindkraftverk byggs. Ministern hänvisar till forskningsprogrammet
            Vindval, vilket är jättebra. Ministern nämnde också en del länder
            och deras forskning.
          </note>
          <note>
            Han nämnde dock ingenting om vad som faktiskt står i forskningsrapporterna.
            Har ministern inte tagit del av dem? Det finns flera kritiska
            rapporter från olika länder om hur mikroplaster sprids och hur
            djurliv störs. Det måste vi också ta på allvar. Vindkraften behöver,
            precis som all annan kraftförsörjning, belysas ur olika synvinklar
            för att vi på bästa sätt ska kunna ta ansvar för framtiden och
            säkerställa att vi gör rätt val för framtiden. Kan ministern med
            säkerhet säga att vi gör rätt val för framtiden med vindkraften?
          </note>
          <note>
            Fru talman! En portugisisk avhandling om en hästuppfödare påvisar
            stora skador hos fölen efter att vindkraftverk ställts upp i närheten
            av gården jämfört med innan, ceteris paribus. Större delen av
            fölen föddes nu exempelvis med bockhov, vilket aldrig skett tidigare.
            Det här är naturligtvis bara en historia och ingen forskning,
            men den är nog så viktig att fundera kring. Borde vi inte se till
            att vi får mer forskning gällande effekterna av vindkraft och
            ta lärdom av den forskningen? Kan inte ministern tänka sig att
            göra ett omtag – som han talar om i andra ärenden – även i den
            här frågan, att göra halvhalt för att säkerställa att nästa steg
            blir det bästa för kommande generationer?
          </note>
          <note>
            Anf. 40 Miljö- och klimatminister PER BOLUND (MP):
          </note>
          <note>
            Fru talman! Det är lite lustigt att Alexandra Anstrell alltid
            kommer fram till en och samma slutsats i alla sina interpellationer,
            nämligen att vi ska göra halt för vindkraftsutvecklingen. Oavsett
            vilken fråga eller vilket problemområde det är vi pratar om är
            det alltid lösningen på alla problem.
          </note>
          <note>
            Jag skulle vilja be Alexandra Anstrell att försöka lyfta fokus
            och titta bredare på de miljöproblem som Alexandra Anstrell själv
            lyfter fram, vilket jag välkomnar. Jag tycker att det är otroligt
            bra när ledamöter i Sveriges riksdag är engagerade mot spridningen
            av mikroplaster och problemen med plastnedskräpning. Men det är
            ännu bättre om man då tittar på de stora källorna och försöker
            göra insatser där. Jag väntar med spänning på Alexandra Anstrells
            nästa interpellation – om de stora källorna till mikroplaster.
          </note>
          <note>
            Även när det gäller djurlivet är det viktigt att vi fokuserar
            på var de stora utmaningarna finns. Det finns många andra orsaker
            som i högre grad utgör källor till att djurlivet riskerar att
            utarmas och att vi riskerar att få arter som hamnar på rödlistor,
            blir hotade och i värsta fall utrotas. Det handlar mer om hur
            vi brukar marken – skogen och lantbruksmarken. Fragmentering av
            mark brukar lyftas fram som ett sådant område. Det handlar även
            till exempel om hur vi använder miljögifter och kemikalier och
            om våra trafiksystem.
          </note>
          <note>
            Jag skulle säga att det med ganska stor säkerhet är så att just
            vindkraft inte är någon väldigt stor källa till ett hot mot djurlivet
            i Sverige. Däremot kan det vara så på enskilda ställen. Det är
            precis det som miljöprövningen går ut på: När man får ett förslag
            om att bygga ut vindkraft ska det prövas mot andra intressen.
            Till exempel har vi sagt nej till utbyggnad av vindkraft i de
            områden i Östersjön där tumlare finns, eftersom vi gemensamt har
            kommit fram till att vi inte ska ta risken att den redan från
            början hotade arten får ytterligare utmaningar.
          </note>
          <note>
            Allt det som Alexandra Anstrell efterfrågar görs redan. Det är
            också värt att poängtera att man ska sätta problem i sitt sammanhang.
            Man brukar ungefär säga – det är en ganska bred uppskattning –
            att mellan fem och tio fåglar krockar med ett vindkraftverk i
            genomsnitt per år. Självklart har också läget betydelse för hur
            många fåglar som dödas. Det är för många. Jag skulle gärna se
            att inga fåglar dödades av vindkraftverk.
          </note>
          <note>
            Det skulle göra att man får ungefär 40 000 fåglar som riskerar
            att dödas av vindkraftverk. Vi har 350 miljoner fåglar i Sverige
            under en sensommar. I det sammanhanget är det inget stort problem
            generellt för gruppen fåglar i Sverige och därmed kanske inte
            en anledning att göra halt för vindkraftsutbyggnaden. Det är en
            ganska långtgående slutsats av den effekten.
          </note>
          <note>
            Om man vill kan man göra jämförelser med andra företeelser. Jag
            vet att Alexandra Anstrell är djurvän. Man brukar räkna med att
            katter tar ungefär tolv fåglar per katt och år. Eftersom vi har
            1,44 miljoner katter i Sverige skulle man i sådana fall kunna
            konstatera att det problemet är ännu större. Nu är inte jag någon
            person som kommer att vilja begränsa människor s tillgång till
            katter. Vill man ha en katt ska man kunna ha det. Men man måste
            kunna relatera olika samhällsproblem till varandra.
          </note>
          <note>
            Här kan jag konstatera att vindkraft ibland kan vara utmanande
            mot enskilda populationer. Då ska det vägas in i miljöprövningen
            och vägas just mot till exempel andra miljöintressen. Däremot
            är vindkraften en otroligt viktig del av lösningen för att vi
            ska kunna få ett 100 procent förnybart elproduktionssystem och
            kunna ersätta fossila bränslen med till exempel el. Det är någonting
            som också Alexandra Anstrell borde välkomna.
          </note>
          <note>
            Det pågår också teknikutveckling. Det finns nu system för att
            man med hjälp av artificiell intelligens och kameror ska kunna
            stänga av vindkraftverk om det skulle komma till exempel en stor
            fågel i närheten. Även här pågår en teknikutveckling inom vindkraftssektorn.
          </note>
          <note>
            Anf. 41 ALEXANDRA ANSTRELL (M):
          </note>
          <note>
            Fru talman! Om jag skickar in en interpellation med många frågor
            till ministern raljerar ministern över det, och skickar jag in
            en interpellation med en specifik fråga raljerar ministern om
            det. Det är tur att jag inte är här för att glädja ministern utan
            för att försöka förbättra för Sverige och försöka få ministern
            att ta ansvar för miljöfrågorna på riktigt.
          </note>
          <note>
            Vi använder oss av försiktighetsprincipen i Sverige i många fall.
            Det gäller till exempel nu i fallet med vaccin som vi alla ska
            ta för covid-19. Det är tur att inte alla fick av det vaccin som
            är det mest utpekade.
          </note>
          <note>
            Man undrar var försiktighetsprincipen är här. Vi ser att det
            finns påverkan på väldigt många olika områden. Det är väldigt
            många djur som blir påverkade. Även rennäringen påverkas av vindkraftsutbyggnaden.
            Renar ­ na undviker området närmast vindkraftsparken. Det påvisas
            av bland annat av Vindvals forskning.
          </note>
          <note>
            Staten har ett övergripande ansvar för att rennäringen ska fortleva.
            Jag undrar: Hur tänker ministern agera för att säkerställa att
            rennäringen och även andra djur inte skadas och påverkas av den
            kraftiga utbyggnaden av vindkraft? Jag behöver inte ha något mer
            svar som hänvisar till katter eller liknande. De är kanske inte
            jättevanliga just kring vindkraften.
          </note>
          <note>
            Anf. 42 Miljö- och klimatminister PER BOLUND (MP):
          </note>
          <note>
            Fru talman! Självklart har vi ett övergripande ansvar att se
            till att vi gör en sammanvägning när vi ska säga ja eller nej
            till olika förslag att bygga ut samhället oavsett om det är en
            väg, en järnväg eller en vindkraftspark. Där har vi ett ansvar
            att väga alla olika miljöaspekter och samhällsaspekter som finns,
            till exempel rennäringen.
          </note>
          <note>
            Det är också ett arbete som görs. När man tar ställning till
            förslag om vindkraftsprojekt vägs även de intressena in. Jag tror
            att Alexandra Anstrell känner till att det inte är alla vindkraftsprojekt
            som föreslås som per automatik får ja. Det är inte så att man
            bygger dem oavsett vad som sägs i prövningsprocesserna och vad
            närboende tycker, utan det är ganska många projekt som får nej.
            Det är just för att man tillsammans i samhället kommer fram till
            att det är andra aspekter som är viktigare i just det fallet.
          </note>
          <note>
            Att därifrån dra över det till extremen som Alexandra Anstrell
            alltid landar i när vi debatterar, det vill säga att vi ska sätta
            ett stopp för vindkraftverken, göra ett moratorium och göra halt,
            tycker jag är att gå alldeles för långt. Det är att dra alldeles
            för långtgående slutsatser av de frågor som Alexandra Anstrell
            lyfter fram.
          </note>
          <note>
            Vi behöver göra en sammanvägning. Där ingår också att titta på
            att det inte bara behöver vara negativt för alla arter när man
            bygger. Till exempel kan öppna marker, nya kantzoner eller vägkanter
            också gynna en del vilt ­ arter. Det är inte bara så att det påverkar
            i en riktning. Det kan påverka på flera olika sätt när man till
            exempel bygger ut ett område med vindkraft.
          </note>
          <note>
            Mitt budskap är väldigt tydligt. Vi ska väga olika intressen
            mot var ­ andra. Det är vad som görs i miljöprövningen. I det
            arbetet ska det vägas in effekter på djurlivet och den biologiska
            mångfalden men också till exempel rennäringen. Där ägnar vi kraft
            åt att ta fram forskning och kunskap för att vi ska få ännu bättre
            vägledning i de processerna.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2020/21:734 om åtgärder för ökad
            trafiksäkerhet för jakthundar
          </note>
          <note>
            Anf. 43 Infrastrukturminister TOMAS ENEROTH (S):
          </note>
          <note>
            Fru talman! Erik Ottoson har ställt ett antal frågor till mig
            om trafiksäkerhet för jakthundar.
          </note>
          <note>
            Att skapa säkra passager för vilt på det högtrafikerade vägnätet
            bidrar bl and annat till att minska trafikrelaterade skador på
            jakthundar. Det är Trafikverket som bedömer och beslutar om val
            av åtgärd.
          </note>
          <note>
            Sverige är också världsledande inom trafiksäkerhetsarbetet med
            högt ställda mål och n ollvisionen om att ingen ska dödas eller
            skadas allvarligt i trafiken. Det behövs ett fortsatt aktivt arbete
            med dessa frågor för att uppnå målen och ambitionerna.
          </note>
          <note>
            Infrastrukturpropositionen, som regeringen nyligen lämnat till
            riksdagen , innebär den största ekonomiska ramen för infrastruktur
            någonsin och bland annat fortsatta satsningar på just trafiksäkerhet.
          </note>
          <note>
            Avslutningsvis vill jag påminna om hundförare n s ansvar att
            hålla sig välinformerad om de bestämmelser som gäller för jakt
            med hund.
          </note>
          <note>
            Anf. 44 ERIK OTTOSON (M):
          </note>
          <note>
            Fru talman! Tack, statsrådet, för svaret! Jag är väl kanske inte
            helt nöjd, och det tror jag att infrastrukturministern nästan
            hade gissat redan på förhand.
          </note>
          <note>
            I svaret beskrivs åtgärder med viltpassager över de högtrafikerade
            delarna av vägnätet. Det är ironiskt med tanke på att för att
            en viltpassage ska vara nödvändig ska där finnas ett viltstängsel.
            Annars behövs ingen viltpassage. Finns där ett viltstängsel behövs
            det inte heller särskilt många fler åtgärder för att öka trafiksäkerheten
            för till exempel jakthundar. Jag tror att nyttan, just ur det
            perspektiv som interpellationen har, är ganska begränsad när det
            kommer till just den åtgärden.
          </note>
          <note>
            Sedan beskriver infrastrukturministern att man har lagt fram
            en ny na ­ tionell plan och att det är den med mest pengar någonsin.
            Det är och har varit sant för alla nationella planer som har lagts
            fram på väldigt länge. Anledningen till det är i regel generella
            kostnadsökningar, inflation och ibland viss höjning av ambitionsnivån.
          </note>
          <note>
            Faktum kvarstår dock att vi sakta men säkert i Sverige under
            de senaste sex åren har byggt upp en allt större underhållsskuld
            på det statliga vägnätet. Det är någonting som också går ut över
            trafiksäkerhetsfrågor.
          </note>
          <note>
            Sedan avslutar ministern med en oklar släng om hundförares ansvar
            att hålla sig välinformerade vad gäller bestämmelser vad gäller
            jakt med hund. Infrastrukturministern får väldigt gärna utveckla
            vad det handlar om. För mig ter det sig tämligen oklart vad det
            är han åsyftar. Han får gärna förtydliga vad det är han åsyftar.
          </note>
          <note>
            Det kan låta som ett särintresse, jakthundar och trafiksäkerheten
            för jakthundar. Men det har faktiskt med trafiksäkerhet att göra.
          </note>
          <note>
            I ett vilttätt land som Sverige där vi ständigt, åtminstone under
            de senaste åren, har ökade viltstammar och ett ökat antal trafikolyckor
            har jägar ­ na och jakthundarna en väldigt viktig roll i att minska
            antalet trafikdödat vilt och antalet olyckor med vilt längs våra
            vägar – inte bara för viltets skull, inte bara för jägarnas skull
            och inte bara för jakthundarnas skull utan för alla vägtrafikanters
            skull.
          </note>
          <note>
            Om man har varit med om en viltolycka vet man hur obehagligt
            det är och vilka risker som är förknippade med detta. Det kan
            i värsta fall leda till döden, inte bara för viltet utan även
            för personer som befinner sig i det fordon som krockar med viltet.
          </note>
          <note>
            Och vad händer då? Jo, då kommer en eftersöksjägare till platsen
            – på statligt uppdrag via polisen – som beroende på situation
            kan behöva släppa hunden för att, om det gäller ett vildsvin eller
            en älg, ställa viltet för att man ska kunna komma fram och avsluta.
            Om det rör sig om exempelvis ett rådjur eller annat mindre vilt
            behöver man kunna komma i kapp och dra ned viltet för att på det
            viset kunna avsluta och avliva det.
          </note>
          <note>
            Även dessa hundar, som gör en direkt samhällstjänst på uppdrag
            av staten, omfattas av perspektivet i min interpellation. Jag
            är uppriktigt besviken över det ointresse som infrastrukturministern
            visar med sitt mycket, mycket nödtorftiga svar på interpellationen.
          </note>
          <note>
            Anf. 45 Infrastrukturminister TOMAS ENEROTH (S):
          </note>
          <note>
            Fru talman! Jag är inte infrastrukturminister för att göra Erik
            Ottoson från Moderaterna nöjd, utan jag är det för att se till
            att vi utvecklar Sverige som land, inte minst genom att säkra
            trafiksäkerheten och investera i bra infrastruktur.
          </note>
          <note>
            När jag då redovisar att vi gör den största infrastruktursatsningen
            nå ­ gonsin – för det är verkligen den största någonsin – är det
            intressanta att ledamoten Erik Ottosons parti föreslår riksdagen
            besparingar. Moder ­ ater ­ na vill minska resurserna som går
            bland annat till trafiksäkerhet. Och nog spelar det roll vilka
            resurser vi anslår för att kunna sätta upp viltstäng ­ sel eller
            för att göra andra trimningsåtgärder, som det heter, på utveck
            ­ lings ­ anslaget som bidrar till en ökad trafiksäkerhet.
          </note>
          <note>
            Men Erik Ottoson kommer sannolikt i så fall, fru talman, att
            i riksdagen rösta för ett förslag som innebär att Trafikverket
            skulle behöva minska på insatserna för att till exempel begränsa
            viltolyckor. Den första fråga jag ställer till Erik Ottoson är
            därför: Är det verkligen rimligt att dra den slutsatsen om man
            nu är oroad över viltolyckor?
          </note>
          <note>
            Det andra handlar om att jag naturligtvis kan uppskatta engagemanget
            när det gäller jakthundar. Jag tycker att det är viktigt, och
            jag har många i min bekantskapskrets som är engagerade jägare
            och har egna jakthundar. Det de säger när jag talar med dem är
            något som jag tror att alla hundägare vet: Vi har ett strikt hundägaransvar
            i Sverige. Är du hundägare har du ett ganska stort ansvar för
            att skydda hunden och se till att den har bra förutsättningar
            att leva ett gott liv. Du ska skydda den även vid trafikolyckor
            och från att angripa andra hundar eller för den delen andra människor.
            Man har alltså ett väldigt stort ansvar.
          </note>
          <note>
            Vi ska göra – och vi gör – stora insatser för att förbättra trafiksäkerheten,
            undvika viltolyckor och inte minst förbättra förutsättningarna
            för sök. Det utförs ett fantastiskt ideellt arbete bland jägare
            och många andra engagerade för att se till att hjälpa till vid
            exempelvis sök.
          </note>
          <note>
            Men det sker också en positiv utveckling. Jag vet inte om Erik
            Ottoson är bekant med det, men enligt Agrias statistik är det
            en tydligt minskande trend gällande antalet trafikskadade eller
            dödade jakthundar. För perioden mellan 2018 och 2020 minskade
            antalet skadade och dödade jakthundar med över 20 procent. Det
            handlar säkert om en kombination av insatser som görs genom Trafikverkets
            försorg, av kommuner och regioner och av enskilda väghållare.
            För vi ska komma ihåg att de jaktolyckor som inträffar och de
            hundar som skadas i samband med det inte alltid sker på de statliga
            vägarna, utan det kan också ske på enskilda vägar, som utgör huvuddelen
            av det svenska vägnätet.
          </note>
          <note>
            Den andra förklaringen skulle möjligtvis kunna vara Large Animal
            Detection – att vi börjar få bättre och bättre säkerhetssystem
            också i fordons ­ industrin och i våra fordon. Volvos Large Animal
            Detection är i dag ett autobromssystem som känner av inte bara
            om det finn s människor eller andra fordon framför bilen utan
            också om det finns större djur eller vilt och som därför uppmärksammar
            föraren på detta eller till och med automatbromsar. Jag hoppas
            och tror att vi kommer dithän att systemet också kan börja identifiera
            annat , till exempel större hundar. Det vore en positiv utveckling.
          </note>
          <note>
            Under förra året tror jag att det var i snitt cirka 60 000 skadade
            eller trafikdödade djur på våra vägar. Antalet jakthundar av dessa
            är 233, och det är naturligtvis väldigt många – alltför många.
          </note>
          <note>
            Det här handlar om en kombination av att man som hundägare har
            ett strikt hundägaransvar och måste göra de insatser som krävs
            och av alla de insatser vi gör för att minska riskerna. Men det
            kostar, som sagt, och det kräver resurser – och Erik Ottosons
            parti Moderaterna vill enligt det förslag man har lagt fram i
            riksdagen minska anslaget för utveckling och trimningsåtgärder
            med 30 miljarder.
          </note>
          <note>
            Anf. 46 ERIK OTTOSON (M):
          </note>
          <note>
            Fru talman och ministern! Låt mig börja i det strikta hundägaransvaret.
            Jag tror inte att vi är oense om den saken, men jag tror att vi
            kanske drar lite olika slutsatser av det.
          </note>
          <note>
            Min slutsats är att när vi har ett problem med så mycket trafikdödat
            vilt och så många trafikolyckor där vilt är inblandat kan det
            faktiskt vara – och är – ett statligt intresse att bidra efter
            bästa förmåga som stat för att försöka hjälpa våra hundförare
            genom att se till att de ska kunna ta det här ansvaret.
          </note>
          <note>
            Alla vi som har jagat med löshund vet hur svårt det är att få
            en hund att stanna och tvärvända vid en väg när man själv befinner
            sig en eller kanske två kilometer bort och springer för allt vad
            man har för att stoppa en möjlig trafikolycka. Det är alltså så
            jakt går till.
          </note>
          <note>
            Statsrådet skakar på huvudet här och viskar: Då är man alltså
            inte ens i närheten! Nej, det är helt riktigt; det är så jakt
            med lös hund går till. Det är helt inom ramen för lagen, och det
            är helt inom ramen för vad som behövs för att vi ska kunna kontrollera
            våra viltstammar.
          </note>
          <note>
            Att statsrådet ger uttryck för att han tycker att det här är
            bekymmersamt genom att viska här i kammaren under mitt anförande
            visar och understry ­ ker okunskapen om hur man begränsar och
            hanterar viltstammar, hur vi kan minska antalet trafikdödat vilt
            och hur vi kan minska antalet trafik ­ olyckor där vilt är inblandat
            – för att inte tala om antalet olyckor där hundar är inblandade.
          </note>
          <note>
            Jag vet inte vad det är för hundförare statsrådet talar med som
            säger att man måste vara i närheten av sin hund när man släpper
            den för att jaga. Det är inte så det fungerar.
          </note>
          <note>
            Statsrådet talar om trafiksäkerhetssystem i bilar som har möjlighet
            att detektera potentiellt större hundar. Detta gör nog inte en
            ganska stor del av jägarkåren särskilt nöjd. Det gäller till exempel
            alla som jagar med tax, som knappast kan betraktas som en stor
            hund men som utgör ett etiskt jaktsätt eftersom de n inte stressar
            viltet särskilt mycket. Det är en form av jakt som håller ned
            hastigheten och som skapar säkra möjligheter för viltet att avslutas
            utan att det ska behöva bli några onödigt snabba skott eller annat
            i skogen.
          </note>
          <note>
            Jag vill poängtera att det alltså finns enkla åtgärder man kan
            vidta. Statsrådet känner till en av dessa. Han skulle kunna ge
            ett uppdrag till Trafikverket att underlätta för jakthundar och
            hundförare att informera längs med våra statliga vägar genom skyltar
            och annat, kanske även blinkande ljus i valfri färg, om att här
            pågår det jakt, och här kan det finnas skäl att sänka hastigheten.
          </note>
          <note>
            Rådjuren står för merparten eller en väldigt stor andel av det
            trafikdödade viltet i stora delar av landet eftersom de är hyggligt
            stationära. De har hemområden på mellan 10 och kanske 40 hektar,
            och om de har bosatt sig nära en väg måste de därför också jagas
            nära en väg för att man inte där ska skapa problem med trafikdödat
            vilt.
          </note>
          <note>
            Avslutningsvis, fru talman, heter det inte ” trafiksök ” . Det
            heter ” trafik ­ eftersök ” . Det är en juridisk term, som infrastrukturministern
            kan behöva bekanta sig med.
          </note>
          <note>
            Anf. 47 Infrastrukturminister TOMAS ENEROTH (S):
          </note>
          <note>
            Fru talman! Tack, Erik Ottoson – jag uppskattar verkligen engagemanget
            i jakt och jakthundar!
          </note>
          <note>
            Jag uppskattar mindre att Erik Ottoson som ledamot inte ger svar
            på en fråga om huruvida det är klokt av Moderaterna att avsevärt,
            med 30 miljarder kronor, dra ned resurserna på utvecklingsanslaget
            och trimnings ‑ och miljöåtgärder. Det är det som skulle kunna
            innebära mer resurser till exempelvis viltstängsel, och jag har
            ändå uppfattat det som att Erik Otto ­ son är för den typen av
            insatser. Jag tror att det kan vara viktigt för att minska antalet
            viltolyckor.
          </note>
          <note>
            Jag nämnde tidigare siffran 60 000 trafikdödade djur på våra
            vägar, varav 233 jakthundar. Det är naturligtvis allvarligt men
            glädjande nog ändå en ordentlig minskning, enligt Agria, en 20-procentig
            minskning. Det finns säkert olika orsaker till detta, både att
            vi nu gör mer insatser för att skydda trafikanter och, tror jag,
            ett ökat säkerhetsmedvetande och en ökad teknisk utveckling när
            det gäller våra fordon.
          </note>
          <note>
            Sedan är det naturligtvis viktigt att påpeka, även om jag uppfattar
            att Erik Ottoson tycker att det är arbetsamt, att det är ett strikt
            hundägar ­ ansvar. Vi kommer inte ifrån det. Den som har en hund
            har ett ansvar för hunden. Det gäller i jaktsituationer, och det
            gäller i alla andra samman ­ hang. Då måste man säkerställa att
            man kan ta det ansvaret. Annars är det så: Vid olyckor som sker
            är det du som hundägare som har ett ansvar. Så säger regelverken.
            Jag tror att det är viktigt att också påminna om detta.
          </note>
          <note>
            Det är viktigt att vi – och det ligger inom ramen för arbetet
            med nollvisionen – utformar infrastrukturen på ett sätt som innebär
            att vi får färre skadade och dödade i trafiken. Nu har ju nollvisionen
            i syfte att begränsa antalet skadade och dödade människor, och
            vi är nu i ett läge där vi har det lägsta antalet någonsin tack
            vare ett mycket framgångsrikt arbete i Sverige – men också tack
            vare ett framgångsrikt arbete i svensk fordonsindustri, där vi
            arbetat med att skapa allt säkrare fordon som kan bromsa och stanna
            i god tid. Det handlar dessutom om att vi anpassar hastigheten
            efter det väglag som råder och att det nu i allt högre takt faktiskt
            kommer bilar som kommunicerar med varandra och ser till att informera
            om saker som händer längs vägen.
          </note>
          <note>
            Jag är alltså optimistisk när det gäller trafiksäkerheten. Jag
            tycker att det är viktigt att vi fortsatt säkerställer att vi
            kan ha viltstängsel längs våra vägar och på andra sätt säkerställer
            att det blir en trygg trafikmiljö så att fordonen kommer fram.
            Men jag är förstås också angelägen om att jaktverksamhet ska kunna
            fungera på ett bra sätt. Där har hundägare ett strikt hundägaransvar,
            och vi ska naturligtvis se till att det blir en så bra samverkan
            som möjligt inte minst med Nationella Viltolycksrådet, som arbetar
            otroligt framgångsrikt med detta.
          </note>
          <note>
            Anf. 48 ERIK OTTOSON (M):
          </note>
          <note>
            Fru talman! Jag ska börja med att informera infrastrukturministern
            om att interpellationer är en del av riksdagens kontrollmakt gentemot
            reger ­ ingen och inte vice versa. Efter valet 2022 kan han få
            interpellera mig eller någon annan moderat om vår politik. Tills
            vidare är det han som är granskad av riksdagen och inte tvärtom.
          </note>
          <note>
            Vi kan väl börja med att konkludera att statsrådet väljer att
            lägga väldigt stort eftertryck på det strikta hundägaransvaret,
            som ingen av oss egentligen menar att det inte finns. Däremot
            vill jag nog mena att det strikta hundägaransvaret i en samhällsnyttig
            verksamhet behöver stöd och hjälp från det allmänna.
          </note>
          <note>
            I svaret till mig skjuter han helt och hållet ifrån sig frågan
            om möjligheten att ta initiativ till att jägare och hundförare
            ska få möjlighet att informera i anslutning till statliga vägar
            och nämner det inte ens senare i debatten, trots att jag lyfter
            det och frågar om det. Jag förstår inte att man inte ska få sätta
            upp en skylt längs en statlig väg där det står ”Jakt pågår, lös
            hund” utan att löpa risken att en vägvakt åker förbi och plockar
            upp skylten och i värsta fall, om skylten kan knytas till den
            som har satt upp den, avgiftsbeläggas och få betala självkostnaden
            för att transportera bort skylten.
          </note>
          <note>
            Jag förstår att det är ett myndighetsbeslut, men det är faktiskt
            så att myndigheterna styrs av regeringen. Regeringen kan lägga
            ett uppdrag om att verka för ökad trafiksäkerhet och möjlighet
            att informera om jakt längs våra statliga vägar. Det ligger inom
            regeringens bemyndigande att göra detta gentemot sina myndigheter.
          </note>
          <note>
            Jag beklagar det bristande engagemanget. Jag hade hoppats på
            mer. Jag får konkludera att det kanske blir en uppföljning. Det
            kanske också behövs, för det här duger faktiskt inte.
          </note>
          <note>
            Anf. 49 Infrastrukturminister TOMAS ENEROTH (S):
          </note>
          <note>
            Fru talman! Jag uppskattar som sagt engagemanget. Om nu Erik
            Ottoson, fru talman, är engagerad i att man ska få sätta upp skyltar
            kanske det också ska uttryckas lite tydligare när frågorna till
            regeringen formuleras framöver.
          </note>
          <note>
            Även om det är sant att riksdagsledamöter inte ska behöva stå
            till svars inför frågor från regeringen tycker jag ändå att det
            är intressant att Erik Ottoson inte med ett ord bemöter det faktum
            att det förslag som han själv och Moderaterna kommer att rösta
            för i riksdagen innebär en avsevärd minskning av resurserna för
            den här typen av insatser. Jag tror att vi behöver mer insatser
            både för trafiksäkerhet och för att kunna utveckla det svenska
            transportsystemet.
          </note>
          <note>
            I utvecklingsanslaget inryms nyinvesteringar i både järnväg och
            väg liksom trimnings- och miljöåtgärder som på det sättet förbättrar
            trafiksäkerheten. Där vill, fru talman, Moderaterna skära ned
            med över 30 miljarder kronor. Alla riksdagens ledamöter har naturligtvis
            möjlighet att rösta för olika förslag och kan göra precis som
            de vill i det sammanhanget. Den möjligheten finns naturligtvis
            också för ledamoten Ottoson.
          </note>
          <note>
            Jag har som sagt inget övrigt att tillägga mer än att jag uppskattar
            Na ­ tionella Viltolycksrådets arbete. Jag tycker att det är väldigt
            viktigt. Jag tycker också att det är viktigt att vi kan fortsätta
            att öka trafiksäkerheten i Sverige, och det gör vi. En viktig
            del är det som Trafikverket gör med att sätta upp viltstängsel
            och utforma trafikmiljön på ett säkert sätt. En annan är det starka
            ideella engagemang som finns. En tredje, som varit aktuell här,
            är naturligtvis att vi sedan ser till att skydda inte minst hundar
            från att komma upp på vägar där fordon kör i mycket hög hastighet.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:684 om trängselskatt och
            smittspridning i kollektivtrafiken
          </note>
          <note>
            Anf. 50 Finansminister MAGDALENA ANDERSSON (S):
          </note>
          <note>
            Fru talman! Charlotte Quensel har frågat mig om jag avser att
            verka för att minska eller tillfälligt stoppa trängselskatten.
            Charlotte Quensel har också frågat mig om jag anser att trängselskatten
            har en reducerande effekt på antalet personer som använder bil
            som färdmedel till och från jobbet.
          </note>
          <note>
            Trängselskatten bidrar generellt till att flytta över resor till
            kollektivtrafik och minska köerna under rusningstid. Pandemin
            har krävt särskilda hänsyn för att minska det totala antalet resor
            till och från jobbet. Att den som kan jobba hemma ska jobba hemma
            har varit centralt för att minska trängseln. Regeringen har även
            föreslagit att regionerna tillförs medel för att upprätthålla
            kapaciteten i kollektivtrafiken under pandemin.
          </note>
          <note>
            För att underlätta för exempelvis sjukvårdspersonal har den tillfälliga
            skattefriheten för förmån av fri parkering i anslutning till arbetsplatsen
            förlängts. Möjligheten till fri parkering är något som flera regioner
            runt om i hela landet har efterfrågat runt sjukhusen. Den gäller
            nu även under 2021.
          </note>
          <note>
            Härutöver har regeringen infört krav på smittskyddsåtgärder i
            långväga kollektivtrafik som bland annat innebär att antalet passagerare
            på färdmedel inte ska överstiga hälften av färdmedlets sittplatser.
          </note>
          <note>
            Avslutningsvis har de ökade arbetskostnader som följt i pandemins
            spår varit av olika slag. Det kan bland annat vara på grund av
            ett ändrat resesätt eller ett behov av att köpa teknisk utrustning
            för att jobba hemma. Vad för kostnader det handlar om varierar
            över landet, men det är kostnader som normalt sett inte är avdragsgilla
            i deklarationen. Därför är den schablonmässiga kompensation regeringen
            föreslagit i form av en tillfällig skattereduktion för arbetskostnader
            på upp till 2 250 kronor per år också en relevant åtgärd i sammanhanget.
          </note>
          <note>
            Anf. 51 CHARLOTTE QUENSEL (SD):
          </note>
          <note>
            Fru talman! Jag vill börja med att tacka finansministern för
            att hon har tagit sig tid att svara på interpellationen, trots
            den extremt höga arbetsbelastning som råder på grund av pandemin.
            Det finns andra ministrar som har skjutit upp sina svar till september
            månad.
          </note>
          <note>
            Finansministern förmedlar i sitt svar ett antal åtgärder som
            har införts under pandemin. Det är en typ av förslag som har haft
            ett brett stöd i finansutskottet och i riksdagen, även om Sverigedemokraterna
            har velat gå längre än regeringen i några av frågorna. Ett exempel
            är stödet till regionernas kollektivtrafik för att upprätthålla
            kapaciteten och vid behov utöka den för att undvika trängsel.
            Dessa åtgärder har varit bra, men det är inte dem vi diskuterar
            i dag. I dag handlar det om trängselskatten.
          </note>
          <note>
            Trängselskatten har, som finansministern medger i sitt svar,
            ett tydligt syfte: att flytta över bilresor till kollektivtrafiken,
            särskilt i rusningstid, för att minska köerna. Under pandemin
            har skatten varit problematisk. Köerna är ett mindre problem än
            trängseln i kollektivtrafiken om målet är att mins ­ ka smittspridning
            och därigenom minska antalet svårt sjuka och antalet som till
            och med får sätta livet till i denna pandemi.
          </note>
          <note>
            Regeringens kommunikation till företag och anställda har varit
            tydlig: Den som kan jobba hemma ska jobba hemma. Det i sig borde
            ha minskat antalet bilar som befinner sig på vägarna i rusningstid
            och därmed minskat behovet av en skatt för att begränsa köerna.
            Att göra nödvändiga resor med egen bil borde leda till minskad
            smittspridning jämfört med samma resor i kollektivtrafiken.
          </note>
          <note>
            Finansministern lyfter även den tillfälliga skattereduktionen,
            och det bör i sammanhanget påpekas att den inte omfattar till
            exempel pensionärer som till följd av pandemin har fått ökade
            kostnader för resor. Som jag ser det är den tillfälliga skattereduktionen
            mer av ett plåster på såret. Den re ­ duktionen skapar inga incitament
            över huvud taget för att använda alternativa färdsätt till kollektivtrafiken.
          </note>
          <note>
            I våras fick vi ständiga larmrapporter om överfyllda bussar och
            tåg här i Stockholm, och den 20 maj kunde vi läsa att Sverige
            hade den högsta smittspridningen i EU – en förstaplats som ingen
            vill inneha.
          </note>
          <note>
            Att underlätta för bilister att använda sina bilar för att minska
            smittspridningen borde vara ett blygsamt pris under denna pandemi.
            Då vi verkar vara överens om att ett slopande av trängselskatten
            skulle minska pressen på kollektivtrafiken undrar jag varför finansministern
            har motsatt sig att sänka eller pausa den under pandemin.
          </note>
          <note>
            Anf. 52 Finansminister MAGDALENA ANDERSSON (S):
          </note>
          <note>
            Fru talman! Det är oerhört viktigt att de som är ansvariga för
            kollektivtrafiken säkerställer att de fortsätter att köra bussar
            och tåg även om det inte är lika många passagerare som det är
            normalt sett. Vi fick väldigt bekymmersamma larmrapporter om detta,
            inte minst från den moderatledda Stockholmsregionen där man började
            med att dra ned på turtätheten mitt i pandemin. Det var naturligtvis
            mycket olyckligt.
          </note>
          <note>
            Därför har regeringen också tillfört stora belopp till dem som
            är ansvariga för kollektivtrafiken så att man ska kunna upprätthålla
            turtätheten trots att biljettintäkterna sjunker. Det gör naturligtvis
            att det blir dyrare att transportera passagerarna. Det är välkommet
            att vi också har fått stöd för detta i riksdagen.
          </note>
          <note>
            Precis som jag sa är det såklart så att privatpersoner som arbetar
            under den här pandemin på olika sätt har kunnat få ökade arbetskostnader.
            Det kan handla om trängselskatteutgifter för personer i Stockholms-
            och Göte ­ borgsregionerna som inte har möjlighet att jobba hemifrån
            eller inte kan ta cykeln till jobbet utan då i stället väljer
            att åka bil av smittskyddsskäl, vilket naturligtvis är bra.
          </note>
          <note>
            I andra delar av landet kan det handla om andra kostnader som
            har ökat. Det kan handla om att personer som bor i glesbygd och
            normalt sett åker kollektivt nu har fått betydligt högre kostnader
            för att de tar bilen och då behöver köra lite längre, vilket naturligtvis
            ökar utgifterna för bensin. Man kan tänka sig att det också kan
            handla om att dra in snabbare bredband för att klara av att jobba
            hemifrån.
          </note>
          <note>
            Det ser väldigt olika ut i olika delar av landet. Där tycker
            jag att den skattereduktion som vi har för ökade kostnader under
            coronapandemin är väl avvägd på så sätt att den går till hela
            landet och inte bara till våra storstadsregioner, för också i
            glesbygd har man fått ökade kostnader under den här krisen.
          </note>
          <note>
            Anf. 53 CHARLOTTE QUENSEL (SD):
          </note>
          <note>
            Fru talman! Jag vill börja med att påminna finansministern om
            att det är trängselskatten som vi diskuterar i dag och inte andra
            åtgärder. Många av dem är väldigt bra, men det är trängselskatten
            det handlar om i dag.
          </note>
          <note>
            Regeringen presenterade förra veckan ännu en extra ändringsbudget
            med bland annat följande text: Spridningen av sjukdomen covid-19
            fort ­ sätter. Spridningen har en betydande påverkan på samhället
            i stort, både vad avser enskilda individer och privata företag.
            Vaccinering mot sjuk ­ domen pågår men är långt ifrån slutförd.
          </note>
          <note>
            Här nämner regeringen att spridningen fortgår och att den har
            en betydande påverkan på både samhället och enskilda individer.
            I april förra året föreslog Sverigedemokraterna att trängselskatten
            skulle pausas under coronapandemin. Det var omöjligt att inte
            se och uppleva trängseln i kollektivtrafiken, och vi ansåg, och
            anser fortfarande, att slopad trängselskatt är en högst skälig
            åtgärd för att minska smittspridningen under pandemin.
          </note>
          <note>
            Som finansministern vet smittades många i höstas, och vårens
            våg har tärt på både individer och samhället i stort. Skulle smittspridningen
            ha varit lägre om fler hade fått möjlighet att använda bil? Ja.
            Det gynnar både dem som tar bilen och dem som inte har möjlighet
            att göra sin resa i bil.
          </note>
          <note>
            Även finansministern vet att en pausad trängselskatt skulle ha
            resulterat i att fler hade valt bil som färdmedel. Det var ju
            just dessa argument som användes när skatten infördes en gång
            i tiden, alltså att skatten skulle få bilister att välja kollektivtrafik
            som färdmedel i stället för bil.
          </note>
          <note>
            Min fråga till finansministern är därför: Väger regeringens motstånd
            mot bilister tyngre än viljan att med alla medel bekämpa coronaviruset
            som hittills skördat över 14 000 svenskars liv?
          </note>
          <note>
            Anf. 54 Finansminister MAGDALENA ANDERSSON (S):
          </note>
          <note>
            Fru talman! Läget skulle naturligtvis ha varit helt annorlunda
            om det hade funnits någon expert på smittspridning som hade föreslagit
            att vi skulle ta bort trängselskatten, men så är det ju inte.
            Den svenska strategin har utgått mycket från att lyssna på dem
            som är experter när det gäller hur man ska få ned smittspridningen.
            Ingen tycks ha bedömt att ett borttagande av trängselskatten är
            en särskilt effektiv åtgärd. Därför har regeringen också jobbat
            med andra åtgärder.
          </note>
          <note>
            Det handlar bland annat om att säkerställa att det finns tillgång
            till kollektivtrafik när antalet resenärer går ned så att det
            finns möjlighet att resa utan överdriven trängsel. Det är också
            därför som parkeringsförmånen inte beskattades under förra året
            och inte heller beskattas under det här året.
          </note>
          <note>
            Regeringen har alltså vidtagit en lång rad åtgärder, dock inte
            just den här.
          </note>
          <note>
            Anf. 55 CHARLOTTE QUENSEL (SD):
          </note>
          <note>
            Fru talman! Tack för informationen, finansministern!
          </note>
          <note>
            Jag blir lite ställd när finansministern säger att ingen har
            föreslagit att det är värt att pausa trängselskatten under pandemin.
            Vi som reser kommunalt i Stockholm har ständigt fått höra att
            det är bra om vi kan välja andra tider och att det är bra om vi
            kan välja andra sätt att ta oss fram i Stockholm. Vi vet att genom
            att en person tar bilen blir det i alla fall en person mindre
            som använder allmänna kommunikationsmedel.
          </note>
          <note>
            Om man inte har sagt uttryckligen till regeringen att just trängselskatten
            är värd att pausa under den här tiden borde det i alla fall ha
            kommit upp på agendan. Och om vi andra kan tänka ut det borde
            även regeringen tänka ut att det är ett bra sätt att slussa människor
            från allmänna kommunikationsmedel under en begränsad tid.
          </note>
          <note>
            Att pausa trängselskatten är inte en fråga om ökade eller minskade
            arbetskostnader. Det är framför allt en fråga om att arbeta för
            att minska Sveriges, genom hela pandemin, höga smittspridning.
            Trängselskatten är en åtgärd som flyttar folk från bilar till
            bussar, tåg och tunnelbana. Sedan vårvintern 2020 borde vi ha
            agerat precis tvärtom genom att hjälpa folk att välja bilen.
          </note>
          <note>
            Avslutningsvis vill jag fråga finansministern om regeringen i
            händelse av en ny coronavåg kommer att ersätta berörda regioner
            för en pausad trängselskatt.
          </note>
          <note>
            Anf. 56 Finansminister MAGDALENA ANDERSSON (S):
          </note>
          <note>
            Fru talman! Regeringen har vidtagit en lång rad åtgärder för
            att underlätta för de personer som behöver resa till jobbet. Det
            viktigaste är att alla som kan jobba hemifrån också gör det.
          </note>
          <note>
            Det andra har varit att säkerställa att det ska vara god turtäthet
            i kollektivtrafiken, trots att antalet resenärer har minskat under
            pandemin.
          </note>
          <note>
            Det tredje har varit att säkerställa att man inte blir beskattad
            om man får fri parkering, vilket har efterfrågats för inte minst
            sjukvårdspersonal.
          </note>
          <note>
            Det fjärde är den coronaskattereduktion som kompenserar dem som
            arbetar i alla delar av landet för eventuellt ökade kostnader
            under den här coronaperioden. Där vill jag understryka det jag
            sa tidigare om att det inte bara är i Stockholm och Göteborg som
            man kan ha fått ökade kostnader under den här perioden. Även i
            andra delar av landet har människor fått ökade kostnader, till
            exempel om man har långt till arbetet och väljer bil framför att
            åka kollektivt. Den här regeringen värnar ju hela landet, inte
            bara våra storstadsregioner.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2020/21:703 om överskattning av skatteintäkter
          </note>
          <note>
            Anf. 57 Finansminister MAGDALENA ANDERSSON (S):
          </note>
          <note>
            Fru talman! Johnny Skalin har frågat mig vilka åtgärder jag avser
            att vidta för att medborgarna ska ha förtroende för finanspolitiken
            och för att försvagade inkomster från energi- och miljöskatter
            inte ska äventyra förut ­ sättningarna för finansieringen av lösningar
            på centrala samhällsproblem.
          </note>
          <note>
            Förtroendet för finanspolitiken upprätthålls genom att finanspolitiken
            utformas på ett ansvarsfullt sätt. Reformer måste alltid finansieras
            så att den offentliga skulden utvecklas på ett hållbart sätt.
          </note>
          <note>
            Johnny Skalin s kriver i sin interpellation att Riksrevisionen
            uppskattar att skatteintäkterna från energi - och miljöbeskattningen
            överskattats med cirka 25 miljarder kronor från år 2024 och framåt.
            Men d et är en missupp ­ fattning av Riksrevisionens rapport.
            Det Riksrevisionen säger är att skatte ­ intäkterna från energi
            - och miljöbeskattningen gradvis kommer att över ­ skattas om
            hänsyn inte tas till att utsläppen av koldioxid på kort sikt kom
            ­ mer att minska, bland annat till följd av att de beskattas.
            Enligt Riksrevi ­ sionen överskattas skatteintäkterna således
            inte nämnvärt åren närmast efter 2024 utan först på lång sikt
            när utsläppen av koldioxid minskar i stör ­ re utsträckning.
          </note>
          <note>
            Jag kan också lugna Johnny Skalin med att finanspolitiken , i
            den analys som nyligen publicerades i regeringens vårproposition
            , är långsiktigt håll ­ bar. Det gäller trots de mycket kraftfulla
            åtgärder som regeringen vidtar för att begränsa effekten av covid-19
            - pandemin och trots att intäkterna från energi- och miljöskatter
            antas minska på lång sikt på det sätt som Riksrevisionen förordar.
          </note>
          <note>
            Bedömningen att finanspolitiken är långsiktigt hållbar delas
            också av både Konjunkturinstitutet och Europeiska k ommissionen
            . De publicerade egna hållbarhetsbedömningar i februari i år.
            Dessa positiva bedömningar riskerar dock att undergrävas av ofinansierade
            och budgetförsvagande utskottsinitiativ, som det oppositionen
            drev igenom tidigare under våren.
          </note>
          <note>
            Anf. 58 JOHNNY SKALIN (SD):
          </note>
          <note>
            Fru talman! Häktena är fulla. Brottsärenden läggs ned och läggs
            på hög. Den upplevda tryggheten är långt ifrån vad den borde vara,
            inte minst för kvinnor. Vi ser också en alltmer alarmerande situation
            vad gäller tryggheten i vårt land som helhet.
          </note>
          <note>
            Vad gäller de grövre brotten, till exempel skjutningar, finns
            det inget annat land i Europa som har en utveckling som liknar
            Sveriges. Sverige sticker ut. Sverige har blivit Europas Chicago.
            Här har gängen under många år tillåtits frodas. Våldtäkterna hör
            till vardagen, och stöldturnéerna har blivit något som alla villaägare
            måste förhålla sig till.
          </note>
          <note>
            Samtidigt hamnar allt fler unga i ett större utanförskap. Och
            offentliga resurser läggs på människor som aldrig har satt sin
            fot på arbetsmarknaden. De kanske inte ens vill bli en del av
            det svenska samhället. De har kanske även svaga förutsättningar
            för att lära sig svenska språket, för att därigenom kunna komma
            in på den svenska arbetsmarknaden.
          </note>
          <note>
            Hur kan vi ta finansministerns förmåga att långsiktigt lösa centrala
            samhällsproblem på allvar när regeringen viftar bort rapporter
            som visar på vikande skatteunderlag samtidigt som kriminaliteten
            tillåts växa okontrollerat? En över tid eskalerande kriminalitet,
            en nu skenande arbetslöshet och ett utanförskap samtidigt med
            en försvagning av den offentliga finansieringen av det som anses
            ge motverkan gör inte Sverige bättre .
          </note>
          <note>
            Jämfört med regeringen prioriterar Sverigedemokraterna nästan
            33 miljarder mer under en treårsperiod till utgiftsområde 4 Rättsväsendet.
            Vi för också en politik för att förbjuda deltagande i kriminella
            organisa ­ tio ­ ner och för att slå till hårdare även mot småbrottslighet
            så att inkörs ­ porten till grov brottslighet beivras. Vi för
            en politik för att låsa in de gäng ­ krimi ­ nella. Vi vill i
            svensk lagstiftning införa något som vi kallar förvar ­ ings ­
            dom. Det innebär att kriminalvården inte släpper kontrollen över
            rik ­ tigt kriminella och farliga element efter avtjänat straff.
            Vi finansierar även våra förslag för ett tryggare land.
          </note>
          <note>
            Fru talman! Sverige behöver inte sticka ut. Sverige behöver inte
            vara värst i klassen. Sverige kan återgå till att vara ett av
            de tryggaste länderna att bo i. Men för att nå dit måste vi från
            det politiska hållet orka prioritera det vi tycker är viktigt.
            Vi måste orka se vad som kommer för att kunna agera i rätt tid.
            Därför måste vi också satsa på att stärka sysselsättningen och
            minska arbetslösheten, så att människor ges möjlighet att både
            forma sina egna liv och skapa en meningsfull tillvaro.
          </note>
          <note>
            Det är i dag vi lägger grunden för den verklighet vi kommer att
            uppleva i morgon. Vi behöver inte välja kriminalitet. Vi behöver
            inte välja otrygghet. Vi behöver inte välja arbetslöshet. Ändå
            är det vad regeringen väljer åt oss. Varför?
          </note>
          <note>
            Anf. 59 Finansminister MAGDALENA ANDERSSON (S):
          </note>
          <note>
            Fru talman! Om Johnny Skalin är intresserad av att diskutera
            straff, kriminalitet och straffskärpningar är han välkommen att
            vända sig till justitieministern eller till inrikesministern,
            om han vill diskutera polisfrågor.
          </note>
          <note>
            Interpellationen gäller statsfinansernas långsiktiga hållbarhet.
            Jag kan, efter att ha tagit hänsyn till Riksrevisionens kommentarer,
            konstatera att inte bara regeringen gör bedömningen att vi har
            långsiktigt hållbara statsfinanser. Samma bedömning gör både Konjunkturinstitutet
            och EU-kommissionen.
          </note>
          <note>
            Anf. 60 JOHNNY SKALIN (SD):
          </note>
          <note>
            Fru talman! Arbetslösheten i landet har, enligt statistik från
            december, ökat till omkring 8,5 procent. Det är en nivå som är
            dubbelt så hög som strukturell arbetslöshet, och det påverkar
            i allra högsta grad statens finanser.
          </note>
          <note>
            Det kan också jämföras med regeringens mål att Sverige skulle
            ha den lägsta arbetslösheten i EU till 2020. Även det har regeringen
            alltså missat. Arbetslösheten ligger nu på nivåer som skapar långsiktig
            och strukturell arbetslöshet och ett varaktigt lidande för människor.
          </note>
          <note>
            Utöver det mänskliga lidandet leder det till att statens finanser
            försvagas på lång sikt. Konkursrekord och arbetslöshetsrekord
            till följd av en pandemi som efterföljs av en kommunkris innebär
            utmaningar som regeringen måste handskas med och prioritera.
          </note>
          <note>
            Om man inte tar hänsyn till rapporten som visar på bristande
            skatteunderlag samtidigt som vi redan har stora utmaningar i samhällsdebatten
            skapas sämre förutsättningar för att hantera framtida problem
            eller problem som faktiskt finns i dag. Dessa växer hela tiden,
            därför att regeringen inte förmår prioritera sin politik för att
            vi ska kunna hantera de problem som människor faktiskt upplever
            i vardagen.
          </note>
          <note>
            Kommunernas skuldsättning har fördubblats de senaste 20 åren.
            De står inför stora investeringsbehov. Sammantaget uppgår kommunernas
            och regionernas samlade låneskuld till 726 miljarder, som Kommuninvest
            förutspår kommer att öka till över 900 miljarder kronor till 2022.
            Då närmar vi oss ganska snabbt den nivå som statsskulden ligger
            på i dag. Statens finanser hänger alltså mycket ihop med landets
            finanser, det vill säga i kommuner och regioner.
          </note>
          <note>
            Om man inte tar hänsyn till de rapporter som pekar på att vi
            går mot försämrade statsfinanser om vi inte sticker upp huvudet
            ur sanden får man ännu fler utmaningar att lösa i framtiden. Om
            man inte ser problemen komma när de kommer kan man heller inte
            lösa dem. Som medlem av oppositionen anser jag därför att det
            gäller för finansministern att hålla huvudet högt, se de problem
            som kommer och ha mod att agera när de kommer. När vi får en rapport
            från Riksrevisionen där man pekar på att vi kommer att minska
            våra intäkter, även om det är på sikt, ska vi förhålla oss till
            det. Vi ska också förhålla oss till det i relation till de utmaningar
            och problem som vi står inför här och nu.
          </note>
          <note>
            Anf. 61 Finansminister MAGDALENA ANDERSSON (S):
          </note>
          <note>
            Fru talman! Självklart ska man förhålla sig till de rapporter
            som kom ­ mer från Riksrevisionen. Regeringen lämnar ju över en
            skrivelse om det till riksdagen. Just i detta fall har vi förändrat
            beräkningar i enlighet med det som Riksrevisionen pekar på. Men
            även med dessa förändringar gör regeringen liksom även Konjunkturinstitutet
            och Europeiska kommissio ­ nen bedömningen att de svenska statsfinanserna
            är långsiktigt hållbara. Vi tar naturligtvis hänsyn till både
            hur arbetsmarknaden ser ut och hur situa ­ tionen i kommunerna
            ser ut.
          </note>
          <note>
            Det är möjligt att Johnny Skalin har någon annan insikt som saknas
            i EU-kommissionen, i Konjunkturinstitutet och bland Finansdepartementets
            tjänstemän. Det vore i så fall angeläget att han hörde av sig
            till dessa institutioner, inklusive Finansdepartementet.
          </note>
          <note>
            Med det sagt är det naturligtvis alltid viktigt att bedriva en
            långsiktigt hållbar politik. Inte minst jag själv har under de
            senaste åren tydligt pekat på den demografiska förändring som
            sker nu när fyrtiotalistgenerationen kommer upp i 80-årsåldern
            och på det stora behov som finns i kommuner ­ na att kunna anställa
            personal till äldreomsorgen. Även regionerna behöver anställa
            personal till sjukvården. Samtidigt har vi nittiotalistgenera
            ­ tio ­ nen, som också är en stor grupp, som nu kommer upp i barnafödande
            ålder. Det gör att vi kommer att behöva bygga förskolor och skolor.
          </note>
          <note>
            Allt detta kommer att kräva ökade statsbidrag under kommande
            år så att detta klaras av. Det är därför viktigt att säkerställa
            att man har ett bra skatteunderlag för det, och i det är sysselsättningspolitiken
            viktig. Det är ändå glädjande att vi mitt i den största ekonomiska
            krisen sedan andra världskriget nu har en högre sysselsättningsgrad
            än när Stefan Löfven blev statsminister, det vill säga att det
            är fler som jobbar.
          </note>
          <note>
            Med det sagt ska man inte luta sig tillbaka. En politik för att
            alla som kan arbeta ska arbeta är central för att minska klyftorna
            i samhället men självklart också för att finansiera vårt välfärdsåtagande.
          </note>
          <note>
            Anf. 62 JOHNNY SKALIN (SD):
          </note>
          <note>
            Fru talman! Det är säkerligen fler som arbetar i dag. Det säger
            jag inte emot. Men det är också många fler som bor i vårt land.
            Det är därför som vi, som finansministern säger, måste bygga skolor,
            äldreboenden och en massa olika saker. Vi måste också satsa på
            infrastrukturen, eftersom även den slits när fler människor är
            en del av det svenska samhället. Därför måste också sysselsättningsgraden
            öka, och arbetslösheten måste minska. Vi måste ta de rapporter
            som kommer på allvar.
          </note>
          <note>
            Jag vet inte hur jag ska tolka finansministern. Hon säger att
            statens finanser är stabila och goda, vilket även bland annat
            EU håller med om liksom Finansdepartementet, som lyder under finansministern.
            Samtidigt har vi väldigt stora utmaningar, vilket jag tycker mig
            höra finansministern hålla med om. Dessa utmaningar blir inte
            mindre av att fler människor kommer till vårt land. De får inte
            ens den plats som man förtjänar i det svenska samhället genom
            att man bidrar till och bygger det svenska välfärdssamhället.
          </note>
          <note>
            Man kan exempelvis titta på kommunernas pensionsskuld. Den ligger
            på drygt 500 miljarder kronor. Om man skulle lägga in det i kommunernas
            balansräkning skulle 20 procent av Sveriges kommuner vara konkursmässiga
            redan i dag. Situationen kan bli värre om vi inte här i dag ser
            de problem som kommer i morgon.
          </note>
          <note>
            Det är detta jag vill lyfta upp till debatt. Vi behöver ta de
            rapporter och inspel som kommer på allvar. Vi behöver också se
            vad som har gjorts och vad som inte har gjorts för att sedan vidta
            de nödvändiga åtgärder som behövs för att stävja kriminaliteten,
            stärka sysselsättningen och skapa ett välfärdssamhälle som håller
            också över tid. Jag tror inte att denna regering är det bästa
            alternativet för det.
          </note>
          <note>
            Anf. 63 Finansminister MAGDALENA ANDERSSON (S):
          </note>
          <note>
            Fru talman! Jag sa att vi har en högre sysselsättningsgrad. Ja,
            det är fler som jobbar eftersom vi är fler i Sverige, men det
            är en högre andel av dem som befinner sig i Sverige som jobbar
            nu än när Stefan Löfven blev statsminister. Det här är inte första
            gången som Sverigedemokraterna försöker ge vid handen att det
            bara beror på att vi är fler svenskar som gör att fler jobbar.
            Vi har dock även en högre sysselsättningsgrad, det vill säga en
            högre andel som arbetar. Det är naturligtvis bra, men det behöver
            bli ännu fler.
          </note>
          <note>
            Alla seriösa bedömare som ser över de svenska statsfinanserna
            gör be ­ dömningen att de är långsiktigt hållbara. Med det sagt
            ska vi naturligtvis ta hänsyn till rapporter som kommer, och det
            har regeringen också gjort i detta fall. Även när vi har tagit
            sådana hänsyn görs bedömningen att stats ­ finanserna är långsiktigt
            hållbara. Det gäller inte bara en bedömning av Finansdepartementet
            utan även av EU-kommissionen och Konjunktur ­ institutet.
          </note>
          <note>
            Det finns emellertid ett uppenbart hot mot de svenska statsfinanserna,
            och det är riksdagens inklusive Sverigedemokraternas mycket oansvariga
            agerande när man nu har brutit alla spärrar för hur man agerar.
            Plötsligt har man bestämt sig för att helt utanför ordinarie process
            föreslå ett utskottsinitiativ och en egen extra ändringsbudget.
            Att agera på detta sätt är mycket bekymmersamt inför framtiden.
            Att höja utgifter och sänka skatter genom olika koalitioner genom
            hoppande majoritet i riksdagen är enkelt, men att få plus och
            minus att långsiktigt gå ihop är svårt. Det har konstellationen
            Sverigedemokraterna, Vänsterpartiet, Moderaterna och Kristdemokraterna
            inte visat att man förmår.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2020/21:706 om inbetalning av skatter
            man fått anstånd med
          </note>
          <note>
            Anf. 64 Finansminister MAGDALENA ANDERSSON (S):
          </note>
          <note>
            Fru talman! Jan Ericson har frågat mig om jag och regeringen
            överväger någon form av betalningsplan för skatter med anstånd
            och, om så inte är fallet, vilka andra åtgärder som jag avser
            att vidta för att undvika en konkursvåg när skatter med anstånd
            ska betalas in.
          </note>
          <note>
            Spridningen av det nya coronaviruset har påverkat svenska företag
            drastiskt. Sedan utbrottet har regeringen, Centerpartiet och Liberalerna
            presenterat historiskt omfattande åtgärder för att bland annat
            lindra effekterna för jobb och företag. En av dessa åtgärder är
            möjligheten för företag att få anstånd med inbetalning av avdragen
            preliminärskatt, arbetsgivar ­ avgifter och mervärdesskatt. Anståndsmöjligheten
            trädde i kraft redan den 30 mars 2020.
          </note>
          <note>
            Ett viktigt syfte med dessa tillfälliga anstånd är att dämpa
            tillfälliga likviditetsproblem för företag i den exceptionella
            situation som råder. Som Jan Ericson nämner i sin fråga har detta
            likviditetsstöd haft stor betydelse för många företag. Den 24
            maj i år hade Skatteverket fattat totalt cirka 187 000 anståndsbeslut
            avseende drygt 49 000 företag. Det sammanlagda anståndsbeloppet
            uppgick vid samma tidpunkt till cirka 52,2 miljarder kronor. Av
            detta belopp hade ungefär 21 miljarder kronor betalats tillbaka.
            Det utestående anståndsbeloppet uppgick alltså till ungefär 31
            miljarder kronor.
          </note>
          <note>
            Möjligheterna till tillfälliga anstånd har utökats vid flera
            tillfällen, och regelverket har kontinuerligt anpassats utifrån
            utvecklingen av pandemin och dess effekter. Ett exempel är den
            möjlighet till förlängning av anståndstiden som trädde i kraft
            i februari i år och som innebär att anståndstiden kan vara högst
            två år, i stället för ett år som tidigare har gällt. Här bör det
            nämnas att en skattskyldig själv kan välja att betala tillbaka
            hela eller delar av anståndsbeloppet under anståndstiden. Anståndstiden
            kan alltså i sig utnyttjas som en sorts avbetalningsperiod.
          </note>
          <note>
            Regeringen fortsätter arbetet med att löpande analysera behovet
            av åtgärder och följer utvecklingen noga. Regeringen har under
            pandemin kontinuerligt visat att den är beredd att fatta de beslut
            som krävs.
          </note>
          <note>
            Anf. 65 JAN ERICSON (M):
          </note>
          <note>
            Fru talman! Visserligen har vi haft en ganska stor enighet i
            finansutskottet och riksdagen om många av krisåtgärderna under
            pandemin. Men när finansministern i sitt svar skryter om alla
            regeringens åtgärder för att rädda företagande och jobb klingar
            det lite falskt.
          </note>
          <note>
            Under pandemin har Moderaterna, ensamma eller tillsammans med
            andra, lagt fram ett tjugotal initiativ där vi lyckats samla majoriteter
            i finansutskottet och riksdagen. Vid ett antal tillfällen har
            regeringen också för att undvika nederlag i finansutskottet presenterat
            egna förslag i linje med våra initiativ, innan beslut tagits i
            finansutskottet. Självklart är vi moderater glada över att vi
            har kunnat påverka politiken och de olika ändringsbudgetarna så
            mycket. Men anledningen till att vi tvingats ta initiativ och
            snabba på ärenden är att vi upplevt att regeringen inte har tagit
            de initiativ som behövs.
          </note>
          <note>
            En av de frågor där regeringen faktiskt agerade snabbt var förslaget
            om att ge anstånd med skatteinbetalningar för att stärka likviditeten
            i företagen under krisen. Anledningen till att regeringen kunde
            agera så snabbt var att detta förslag fanns färdigt i byrålådan
            sedan Alliansens hantering av fi ­ nanskrisen. Det var då vi införde
            denna möjlighet, och nu kunde den lös ­ ningen anpassas och återanvändas
            även under denna kris.
          </note>
          <note>
            Däremot reagerade vi moderater på att regeringen ville ta ut
            en orimligt hög ränta på skatteanstånden. Att ta ut mycket högre
            ränta än statens egen upplåningskostnad kändes som ett försök
            att snylta på hårt drabbade företag under pandemin.
          </note>
          <note>
            Den 25 mars förra året väckte Moderaterna en kommittémotion i
            finansutskottet med krav på sänkta räntekostnader för anstånd
            med skatteinbetalningar. Riksdagens majoritet ställde sig bakom
            vår motion, och den 17 april meddelade regeringen att man halverade
            räntan på anståndsbeloppet.
          </note>
          <note>
            Den 12 januari i år föreslog regeringen en förlängning av möjligheten
            till skatteanstånd. Samtidigt föreslogs en höjning av räntan på
            anståndet. Den 21 januari lade Moderaterna fram ett nytt förslag
            till utskottsinitiativ med krav på sänkta räntekostnader. Även
            denna gång ställde sig riksdagen bakom vårt förslag.
          </note>
          <note>
            Det är alltså Moderaternas förtjänst att företagen slipper betala
            ockerränta på skatteanstånden. Regeringen, däremot, visade att
            man inte insåg det orimliga i att staten ska tjäna stora pengar
            på att ge anstånd med skatten under en kris.
          </note>
          <note>
            Fru talman! Jag och finansministern är överens om en sak: Systemet
            med anstånd med skatteinbetalningar har varit värdefullt – det
            har räddat både företag och jobb. Modellen för skatteanstånd hämtades
            alltså från Alliansens krispolitik under finanskrisen, då den
            moderatledda regeringen tog fram denna modell. Utnyttjandet av
            denna möjlighet är vad jag förstår betydligt större under denna
            långdragna kris än vad det var under finanskrisen.
          </note>
          <note>
            Men det finns ett problem: En dag ska dessa skatter betalas.
            Det blir inte så lätt för företag som fortfarande har en kraftigt
            minskad intäkt och omsättning att börja betala de löpande skatterna
            samtidigt som man ska betala av skatteskulden till följd av tidigare
            anstånd. Om allt krävs in i sin helhet av de företag som fått
            anstånd väntar en dramatisk konkursvåg över landet, som slår hårt
            mot småföretagen och jobben. Och då har ju anståndet med skatteinbetalningarna
            varit helt förgäves och bara fördröjt företagens obestånd något
            år.
          </note>
          <note>
            Regeringen måste ge besked om en rimlig återbetalningsplan för
            företag som fått anstånd med sina skatter. Att ge företagen en
            plan över några år för att betala in de skatter man fått anstånd
            med skulle ge företagen en rimlig chans att göra rätt för sig,
            minska risken för konkurser och minska risken för uppsägning av
            anställda. Staten skulle samtidigt spara stora summor på att slippa
            betala ut lönegaranti till dem som mister jobbet vid en företagskonkurs,
            och samtidigt skulle staten få in skatter i stället för att förlora
            dem vid en konkurs. En avbetalningsplan skulle rädda både företag
            och jobb och vara en god affär för staten.
          </note>
          <note>
            Ser finansministern inte problemet? Delar hon inte oron för ett
            växande antal konkurser om skatteanstånden drivs in för snabbt?
          </note>
          <note>
            Anf. 66 Finansminister MAGDALENA ANDERSSON (S):
          </note>
          <note>
            Fru talman! Vi i r egeringen har vid upprepade tillfällen visat
            att vi följer utvecklingen väldigt noggrant och naturligtvis är
            beredda att anpassa politiken efter hur utvecklingen ser ut. Det
            var bland annat därför vi förlängde anståndstiden från 12 till
            24 månader. På samma sätt kommer vi naturligtvis även denna gång
            att följa utvecklingen väldigt noggrant och återkomma om vi ser
            behov av att förlänga anståndstiden. Det finns ganska gott om
            tid fram till dess eftersom det är först nästa vår som anståndstiden
            löper ut. Vi följer naturligtvis utvecklingen väldigt noggrant.
          </note>
          <note>
            Det är helt korrekt att just anstånd var något som användes under
            finanskrisen, och det var väldigt bra att vi kunde plocka upp
            det förslaget ur byrålådan. Dock tillämpade Alliansen under finanskrisen
            de räntenivåer som Jan Ericson nu kallar för ockerräntor. Om man
            nu tycker att det var en ockerränta, varför använde man sig av
            den under finanskrisen?
          </note>
          <note>
            Med det sagt finns det naturligtvis inför nästa kris helt andra
            möjligheter för regeringar att plocka ur verktygslådan eftersom
            den har blivit väldigt mycket större under denna kris.
          </note>
          <note>
            Anf. 67 JAN ERICSON (M):
          </note>
          <note>
            Fru talman! När det gäller det där med ockerränta hade vi under
            finans ­ krisen ett helt annat ränteläge i Sverige. Staten hade
            helt andra kostnader för sin upplåning än man har i dag, när man
            i princip kan låna till nollränta. Det går alltså inte att jämföra
            detta över huvud taget. I dag är räntan i princip noll för staten,
            och då borde man inte ta ut höga räntor av företagen för skatteanstånden.
          </note>
          <note>
            Men, fru talman, när finansministern ger mig ett icke-svar och
            bara talar om att man följer utvecklingen noga blir jag bekymrad.
            När finansministern dessutom i sitt svar hävdar att regeringen
            under pandemin kontinuerligt visat att den är beredd att fatta
            de beslut som krävs blir det när ­ mast lite provocerande.
          </note>
          <note>
            Jag påpekade i mitt förra inlägg hur illa och tondövt regeringen
            agerat när det gäller räntan på skatteanstånden. Men det finns
            också andra exempel där regeringen visat bristande engagemang
            eller lagt fram dåligt genomtänkta krisåtgärder.
          </note>
          <note>
            Stödet till enskilda näringsidkare är ett bra exempel. Det föreslogs
            av Moderaterna i juni 2020, vilket ledde fram till ett uppdrag
            från riksdagen till regeringen före sommaren 2020. Men inget hände
            under hela sommaren, och vi moderater tvingades kalla finansutskottet
            till ett extra möte den 20 augusti för att få svar på varför inget
            hände. Hade regeringen tagit semester mitt under krisen? Inte
            förrän i november kom regeringens förslag om omsättningsstöd till
            enskilda näringsidkare. Det tog alltså ett halvår från det att
            man fått uppdraget av riksdagen. Det finns fler exempel.
          </note>
          <note>
            Min och Moderaternas åsikt är att regeringen alltför ofta dröjt
            alltför länge med de åtgärder som krävts, och jag känner mig därför
            inte alls trygg med att regeringen kommer att agera med den kraft
            som krävs i denna fråga.
          </note>
          <note>
            Jag upprepar därför min fråga, fast på ett lite annat sätt: Ser
            finansministern problemet, och delar hon ett antal företagar-
            och branschorganisa ­ tioners oro för ett växande antal konkurser
            om skatteanstånden drivs in för snabbt? Är finansministern öppen
            för att införa någon typ av avbetalningsplan för skatteskulder
            och anstånd? Hur har hon annars tänkt sig att hantera denna situation?
          </note>
          <note>
            En dag ska dessa skatter betalas tillbaka. Att man förlänger
            anståndstiden med ytterligare ett år gör inte att de företag som
            har det tuffast kan börja betala tillbaka. De behöver anstånd
            för ytterligare ett år, vilket gör att skatteskulden blir ännu
            större och sedan en dag ska betalas tillbaka.
          </note>
          <note>
            När kan företagen vänta sig ett tydligt besked i frågan om avbetalnings
            ­ planer? Det är inte, som finansministern säger, gott om tid.
            För ett företag krävs en lång planering om man ska klara av en
            så här allvarlig situation. När företagen nu överväger om de ska
            våga hålla ut tills pandemin är över, sätta igång företagen igen
            och rädda jobben eller trots allt tyvärr är tvungna att gå i konkurs
            spelar detta roll. Det spelar jättestor roll att man vet hur regeringen
            tänker sig att de ska få möjlighet att betala tillbaka skatte
            ­ anstånden. Ska det ske snabbt eller över en viss tid, så att
            de har en chans att hänga med?
          </note>
          <note>
            Det är alltså inte gott om tid, utan det krävs ett beslut relativt
            snart för att skapa tydlighet och tydliga förutsättningar för
            dessa krisdrabbade företag.
          </note>
          <note>
            Anf. 68 Finansminister MAGDALENA ANDERSSON (S):
          </note>
          <note>
            Fru talman! Det är sällan som det är så svårt att göra ekonomiska
            prognoser som under en kris, särskilt nu när krisen beror på ett
            virus vars egenskaper vi fortfarande inte fullt ut känner till.
            Dessutom är det svårt att göra prognoser över den potentiella
            rekylen. Det är ju lite ovanligt med en kris av den här arten,
            där det egentligen inte handlar om några grundläggande strukturproblem
            i ekonomin utan om ett nytt virus.
          </note>
          <note>
            Jag bedömer att det kan finnas en väldigt stark rekyl tillbaka
            i svensk ekonomi, och det påverkar naturligtvis hur man ska se
            på en förlängning av anstånden. Det vore inte så dumt att veta
            vad som händer nu när en större andel av befolkningen är vaccinerad
            innan man slutgiltigt sätter ned foten om eventuella ytterligare
            förlängningar av skatteanstånden.
          </note>
          <note>
            Vi i regeringen har visat att vi är beredda att agera i frågan.
            Annars hade vi ju inte fördubblat anståndsperioden på det sätt
            som vi nu gjorde under den andra vågen. Där handlar det om att
            vara snabbfotad och fatta beslut när man har tillräckligt med
            information.
          </note>
          <note>
            Anf. 69 JAN ERICSON (M):
          </note>
          <note>
            Fru talman! Jag instämmer med finansministern. Det är svårt att
            göra ekonomiska prognoser när man inte vet hur en pandemi utvecklas,
            vad som händer efter pandemin och hur snabbt ekonomin kan repa
            sig igen. Men om detta är svårt för finansministern, Finansdepartementet
            och staten är det ändå inget mot hur svårt det är för den lilla
            enskilda näringsidkaren som nu har levt med pandemin i ett och
            ett halvt år.
          </note>
          <note>
            Många i vissa branscher har sett sina livsverk förstöras helt
            och hållet. Vi vet att många branscher har klarat det förvånansvärt
            bra, men vi vet också att det finns ett antal branscher där det
            i dag är oerhört tufft. Det är de branscherna som har de stora
            skatteskulderna i dag, och det är där man har fått anstånd. Det
            är just i dessa branscher man har den största oron för återbetalningarna
            av den gigantiska skatteskulden.
          </note>
          <note>
            Finansministern måste ändå hålla med mig om att det om man nu
            inför en möjlighet till anstånd med skatter för att rädda företagande
            och jobb och stoppa onödiga konkurser i företag som i grunden
            är livskraftiga väl är dumt att slå undan benen på denna utmärkta
            åtgärd, som jag tror att vi båda tycker är jättebra. Om folk sedan
            betalar tillbaka sina skatter kostar den egentligen inte staten
            någonting, men det är en jättebra likviditetsförstärkning. Då
            är det ju dumt att kasta bort de goda effekterna genom att driva
            in skatterna för snabbt när anståndsperioden är över.
          </note>
          <note>
            Anståndsperiodens förlängning är en sak, men här talar vi om
            återbetalningsplanen för de anstånd man har fått, och det är inte
            riktigt samma sak.
          </note>
          <note>
            Jag har full respekt för att finansministern vill avvakta lite
            med besked, men hur länge tänker finansministern avvakta innan
            hon ger ett besked? Det är oerhört viktigt för företagen att kunna
            planera. Annars riskerar vi onödiga konkurser. Det är ett faktum.
          </note>
          <note>
            Anf. 70 Finansminister MAGDALENA ANDERSSON (S):
          </note>
          <note>
            Fru talman! Jag delar Jan Ericsons uppfattning att man naturligtvis
            inte ska vänta för länge med ett besked. Vi vill ju inte att något
            företag ska välja att gå i konkurs i stället för att försöka kämpa
            lite till på grund av att man känner att man inte klarar av skatteinbetalningen
            nästa vår. Jag delar helt uppfattningen att det behöver komma
            besked i god tid.
          </note>
          <note>
            Från början var det ju bara 12 månader som man kunde få uppskov
            med, men det har vi nu förlängt så att man kan ha 24 månaders
            uppskov. Vi i regeringen har också visat att vi förmår agera på
            ny information.
          </note>
          <note>
            Jag delar också Jan Ericsons uppfattning att detta är en bra
            åtgärd. Det var väldigt bra att vi kunde plocka den ur byrålådan
            från alliansregeringens krishanterande. Sedan kan jag i övrigt
            konstatera att krishanteringen under den här krisen skiljer sig
            väldigt mycket från alliansregeringens hantering av finanskrisen.
            De stöd som vi har kommit med för att rädda svenska jobb och svenska
            företag är av en helt annan karaktär än under finanskrisen. Inte
            minst gäller det korttidspermitteringen, som ju har inneburit
            att över en halv miljon svenskar har kunnat vara korttidspermitterade
            i stället för att riskera arbetslöshet. Det gör naturligtvis att
            vi också har helt andra möjligheter att snabbt komma ut ur detta
            när den värsta krisen är över.
          </note>
          <note>
            Det är alltså en stor skillnad i krishanteringen jämfört med
            alliansåren, även om just detta med anstånden var något som vi
            kunde plocka ur byrålådan. Det är ju väldigt bra.
          </note>
          <note>
            Interpellationsdebatten var härmed avslutad.
          </note>
          <note>
            § 16 Svar på interpellation 2020/21:732 om Tullverkets uppdrag
          </note>
          <note>
            Anf. 71 Finansminister MAGDALENA ANDERSSON (S):
          </note>
          <note>
            Fru talman! David Lång har frågat mig om regeringen och jag anser
            att vi gör tillräckligt för att stå emot problemen med smuggling
            av gods ur Sverige samt om vi avser att utöka Tullverkets uppdrag
            så att kontrollerna kan öka och stöldgods kan stoppas från att
            lämna Sverige och , om inte, vad regeringen avser att göra i stället.
          </note>
          <note>
            Organiserade stöldligor är ett allvarligt samhällsproblem, och
            frågan om att stoppa stöldligorna är mycket viktig. Den viktigaste
            åtgärden regeringen vidtar mot stöldligorna är att förstärka Polismyndigheten.
            Polismyndigheten har det generella ansvaret och de generella befogenheterna
            för brottsbekämpningen, och det är en god ordning. Regeringen
            har därför inlett en historisk satsning på Polismyndigheten.
          </note>
          <note>
            Under mandatperioden har antalet antagna till polisutbildningen
            mer än fördubblats , och vi är ungefär halvvägs mot målet om 10
            000 fler polis ­ anställda. Framöver anställs många poliser runt
            om i landet. Det innebär all time high för antalet anställda inom
            Polismyndigheten. Regeringen har också utsett ett särskilt sändebud
            mot organiserad brottslighet som har till uppgift att samordna
            UD:s arbete mot organiserad brottslighet och att stötta svenska
            brottsbekämpande myndigheter . Dessutom arbetar en utred ­ ning
            just nu med att se över Polismyndighetens befogenheter i gränsnära
            områden. Detta med stöldligor är naturligtvis en viktig del i
            den utredning ­ en.
          </note>
          <note>
            Därutöver arbetar vi aktivt och strukturerat i olika internationella
            samarbeten. Ett exempel på en lyckad internationell insats är
            när Polismyndigheten frihetsberövade 22 personer i en EU-insats
            som genomfördes synkroniserat i flera polisregioner i april i
            år. Insatsen skedde inom ramen för E mpacts amarbetet och var
            inriktad mot gränsöverskridande organiserad stöldbrottslighet.
            Sammanlagt frihetsberövades 220 personer på olika platser i Europa.
            De misstänks bland annat för olika typer av stölder, till exempel
            stölder av bildelar och båtmotorer samt inbrottsstölder. Polis
            myndigheten samverkade i den här insatsen med Tullverket, Kronofogde
            myndigheten , Kustbevakningen, Skatteverket och Arbetsmiljöverket.
            Det är så arbetet ska bedrivas .
          </note>
          <note>
            Tullverkets huvuduppgift inom brottsbekämpningen är att stoppa
            vapen, narkotika och sprängmedel från att komma in i landet, och
            det är just detta som tulltjänstemännen är experter på. Tullverket
            arbetar riskbaserat utifrån sitt uppdrag och finns på plats där
            behoven sett utifrån Tullverkets uppdrag är störst. Där gör också
            myndigheten rekordbeslag efter rekordbeslag.
          </note>
          <note>
            Att Tullverket och Polismyndigheten ska byta arbetsuppgifter
            med varandra framstår däremot inte som särskilt effektivt. Däremot
            ska varje myndighet bidra med sin del. Därför har vi lämnat ett
            förslag till riksdagen om att utöka Tullverkets möjligheter att
            ingripa mot brott som inte omfattas av Tullverkets så kallade
            brottskatalog. Det är viktigt att Tullverket kan agera när myndigheten
            upptäcker brott i samband med tullkontroller, men det är bara
            en pusselbit i arbetet mot stöldligorna.
          </note>
          <note>
            Våra myndighet er ska arbeta utifrån sin a individuella styrk
            or och sin expertis , och tillsammans kan de då prestera mycket
            goda resultat . Detta har det så kallade myndighetsgemensamma
            arbetet mot stöldligorna visat, ett samarbete som kommer att fortsätta.
            Även detta är en pusselbit i arbetet mot stöldligorna.
          </note>
          <note>
            Slutligen vill jag kommentera det David Lång beskriver som ”något
            ökade anslag till Tullverket”. I själva verket rör det sig om
            den största förstärkningen av Tullverket på ett decennium. Sedan
            2017 har anslagen ökat med 30 procent, från 1,7 till 2,3 miljarder
            kronor. Under den perioden har Tullverket kunnat utöka sin personalstyrka
            med 265 årsarbetskrafter, och ytterligare 100 årsarbetskrafter
            förväntas under 2021. I vårändringsbudgeten för 2021 föreslås
            dessutom Tullverkets förvaltningsanslag få ett tillskott för inköp
            av teknisk utrustning.
          </note>
          <note>
            Anf. 72 DAVID LÅNG (SD):
          </note>
          <note>
            Fru talman! Enligt rapporten Lägesbild organiserad brottslighet
            2020 från oktober 2020 är den fria rörligheten för varor och tjänster
            inom EU och för personer inom Schengenområdet en svag punkt när
            det gäller Tullverkets möjligheter att övervaka och kontrollera
            trafiken till Sverige.
          </note>
          <note>
            Hela systemet bygger på den naiva föreställningen att alla vill
            göra rätt för sig och att alla har ett ärligt uppsåt. Avsikten
            att underlätta legal handel över gränserna, som jag tror att de
            flesta partier är överens om och som även Sverigedemokraterna
            är positiva till, kan dessvärre utnyttjas av kriminella nätverk
            genom att de exempelvis transporterar varor utan att föranmäla
            dem.
          </note>
          <note>
            Beträffande Tullverket är Tullverkets bemanning en sårbarhet.
            Det är det som är lite grann av pudelns kärna i denna interpellation.
            Vid vissa tider, platser och flöden är det brist på bemanning,
            vilket innebär att det finns obemannade gränsövergångar. Dessutom
            förekommer ensamarbete, vilket innebär en ökad risk. Tjänstemän
            kan då utsättas för hotelser eller mutförsök eller kanske till
            och med bli lurade, vilket kan leda till att de inte vill, vågar
            eller kan fatta myndighetsbeslut. Det finns också möjligheter
            för kriminella nätverk, när de planerar sin brottsliga verksamhet,
            att kartlägga Tullverkets arbetstider och närvaro.
          </note>
          <note>
            Tullverket förväntas hantera alla ärenden skyndsamt, vilket försvårar
            kontroller och ökar risken för att fel ska begås. Till råga på
            allt saknar Tullverket viktiga befogenheter, som exempelvis att
            utreda penningtvätt. Trots att det finns indikationer på penningtvätt
            i så gott som samtliga fall som Tullverket utreder har man alltså
            inte någon möjlighet att utreda själva penningtvättsmisstanken.
          </note>
          <note>
            Tullverkets verksamhet har i många år, alldeles för många år,
            varit djupt underfinansierad. Jag är medveten om att det inte
            enbart är den nuvarande regeringens fel. Den tidigare borgerliga
            regeringen bär ett tungt ansvar, liksom den socialdemokratiska
            regeringen dessförinnan. Men mellan 2014 och 2019 fortsatte den
            nuvarande regeringen i samma stil.
          </note>
          <note>
            Den stora invandringen har också lett till ökad smuggling och
            ett ökat användande av våld i syfte att man ska bevaka sina brottsliga
            intressen och sina revir. Det är en av orsakerna till det ökade
            antalet skjutningar, sprängningar och annat som vi nu har blivit
            vana vid att läsa om i tidningar och se i nyhetssändningar.
          </note>
          <note>
            I den senaste budgetpropositionen och vårändringsbudgeten har
            regeringen äntligen börjat skjuta till ökade medel. Det är 20
            miljoner kronor i vårändringsbudgeten. Det är ganska lite, men
            det är i alla fall ett litet steg i rätt riktning. Samtidigt har
            det lagts fram förslag på ökade befogenheter för Tullverket. I
            båda fallen – när det gäller de finansiella förutsättningarna
            och när det gäller de juridiska befogenheterna – visar det sig
            att förslagen är alltför klent tilltagna för att vara i närheten
            av att lösa problemen.
          </note>
          <note>
            Min första fråga till finansministern får väl då bli: Kommer
            vi att se en tillräcklig ökning av anslagen till Tullverket? Då
            menar jag inte bara en uppräkning av lönenivåer. Avser regeringen
            att öka anslagen för en successivt ökad bemanning och utrustning
            årligen – om nu Socialdemokrater ­ na skulle sitta kvar vid makten
            – under resten av detta decennium? Det är vad jag menar skulle
            behövas.
          </note>
          <note>
            Anf. 73 Finansminister MAGDALENA ANDERSSON (S):
          </note>
          <note>
            Fru talman! Jag måste ändå vända mig mot det David Lång påstår.
            Han påstår att det var i samband med denna vårbudget som vi äntligen
            ökade anslagen till Tullverket. Regeringen har ökat anslagen sedan
            2017, och vi har gjort den största ökningen av anslagen på ett
            decennium. Det är alltså sammantaget en ökning med 30 procent.
            Det är naturligtvis mer än den vanliga pris- och löneomräkningen,
            som ju sker årligen.
          </note>
          <note>
            Att vi har ökat anslagen betydligt mer än så visar ju det faktum
            att Tullverket har kunnat utöka sin personalstyrka på det sätt
            som man har gjort. Man har alltså anställt 265 nya arbetskrafter,
            och ytterligare 100 är på väg in under detta år. Vi har haft ett
            långsiktigt perspektiv på Tullverkets arbete för att de ska kunna
            bygga ut sin myndighet.
          </note>
          <note>
            Därutöver har vi gett särskilda anslag för att man ska kunna
            köpa in teknisk utrustning, till exempel skannrar.
          </note>
          <note>
            Vi kommer naturligtvis att kunna återkomma i samband med budgetpropositionen
            i höst när det gäller vår bedömning av anslagsutvecklingen för
            de kommande åren.
          </note>
          <note>
            Anf. 74 DAVID LÅNG (SD):
          </note>
          <note>
            Fru talman! Den bristande bemanningen och de otillräckliga befogenheterna
            och därmed de hopplösa omständigheter som Tullverket har att verka
            under har också fått konsekvenser för kontrollen av utgående trafik.
            Utländska stöldligor plundrar Sverige på miljardbelopp varje år.
            De internationella ligorna beräknas ligga bakom så mycket som
            90 procent av alla stölder av jordbruksmaskiner, båtmotorer och
            bildelar och omkring hälften av alla bostadsinbrott. Därefter
            fraktas godset ut ur Sverige och säljs i stor utsträckning inom
            det forna östblocket utanför EU.
          </note>
          <note>
            Vid gränsen står uniformerade tulltjänstemän och vinkar förbi
            dessa bilar med stöldgods. Där står de och kan inte annat, helt
            enkelt för att de saknar befogenheter, utrustning och tillräcklig
            bemanning. Det kan räcka att ligorna åker genom tullen strax innan
            färjan ska gå. Då har tullen helt enkelt inte tid att invänta
            polisen, och då kan tulltjänstemännen inte göra någonting.
          </note>
          <note>
            Detta har regeringen tidigare lovat att åtgärda. Exempelvis presenterade
            justitieminister Morgan Johansson den 7 februari år 2018 ett omfattande
            åtgärdspaket, som regeringen kallade det, för att komma till rätta
            med problemet med stöldligorna.
          </note>
          <note>
            Och när finansminister Magdalena Andersson nu till slut presenterar
            ett lagförslag som ska ge Tullverket ökade befogenheter tycks
            det återigen vara kosmetika. Tullverket skriver själva i sitt
            remissyttrande till Finansdepartementet: ” Förslaget innebär inte
            heller någon ändring av myndighetens uppdrag och föranleder därför
            inte i sig Tullverket att utöka sina utförselkontroller. ”
          </note>
          <note>
            Tullverket kommer bara att få rätt att agera när de råkar hitta
            stöldgods i samband med kontroller som görs av andra skäl. Man
            får alltså fortfarande inte aktivt leta efter stöldgods. Det kommer
            alltså inte att bli någon förändring alls på det området. Trots
            att regeringen slår sig för bröstet när det gäller ökade anslag
            och ökade befogenheter ser det onekligen ut som kosmetika, som
            jag sa tidigare.
          </note>
          <note>
            Finansministern säger i sitt svar på min interpellation att hon
            inte tycker att polisen och Tullverket ska byta arbetsuppgifter
            med varandra. Men det handlar inte om att byta arbetsuppgifter.
            Det handlar om att Tullverket ska få möjlighet att göra sitt jobb.
            Finansministern framhåller också att det nyligen gjorts ett tillslag,
            där 22 personer frihetsberövats genom ett EU-samarbete. Regeringen
            framhåller gärna sådana exempel, men när sådant sker beror det
            oftast på att polisen i andra länder har befogenheter att ta fram
            underrättelser som man delar med sig av till de svenska myndigheterna.
            Våra svenska trygghetsbevarande myndigheter är fortfarande efter
            och kommer att behöva prioriteras upp.
          </note>
          <note>
            Min nästa fråga till finansministern får då bli: Varför vill
            inte regeringen utöka Tullverkets uppdrag, så att de faktiskt
            kan kontrollera utförseln av stöldgods? Observera att det inte
            handlar om att byta arbetsuppgifter med polisen! Det handlar om
            att ge Tullverket möjlighet att göra sitt jobb. Varför vill inte
            regeringen göra vad som krävs för att stoppa stöldligorna?
          </note>
          <note>
            Anf. 75 Finansminister MAGDALENA ANDERSSON (S):
          </note>
          <note>
            Fru talman! Tullverket är alltså inte den myndighet som är ansvarig
            för att stoppa stölder och stöldligor, utan det är Polismyndigheten.
            Det är deras arbetsuppgift att förebygga stölder och, naturligtvis,
            att ta stöldgods, ta fast tjuvar och lagföra dem. Det är alltså
            polisens arbetsuppgifter.
          </note>
          <note>
            Nu tycks det som att David Lång menar att tullen skulle göra
            polisens arbetsuppgifter. Jag är inte säker på att det är det
            mest effektiva. Om jag trodde att det skulle vara ett effektivt
            sätt att stoppa stöldligorna – att tullen tog över polisens arbetsuppgifter
            – skulle jag naturligtvis ha föreslagit det för länge sedan. Däremot
            kan naturligtvis tullen bistå polisen. Jag vill gärna fortsätta
            att bygga ut Polismyndigheten, men jag vill helst av allt att
            man ska se till att förebygga stölderna så att de över huvud taget
            inte sker. Sedan ska man naturligtvis ta fast tjuvarna och beslagta
            stöldgodset.
          </note>
          <note>
            David Lång verkar också utgå från att tullen inte arbetar underrättelsebaserat.
            Tullen har moderniserat sitt arbetssätt betydligt under de senaste
            åren och utvecklat sina arbetsmetoder. Det gör att man nu i väldigt
            stor utsträckning arbetar underrättelsebaserat. Det är inte så
            att man bara slumpmässigt tar in personer för kontroll, utan man
            jobbar med den underrättelseinformationen som man har. Det gör
            naturligtvis att det är effektiviserat. Vi får ut mer för våra
            skattepengar.
          </note>
          <note>
            Min bedömning är att det är viktigt att tullen fortsätter att
            arbeta på det sättet, för detta arbetssätt har verkligen gett
            resultat. David Lång säger att de har hopplösa förutsättningar
            att göra sitt arbete, men sanningen är ju att tullen gör rekordbeslag
            efter rekordbeslag. De har varit oerhört framgångsrika inom sina
            arbetsuppgifter, nämligen att stoppa vapen, narkotika, sprängmedel
            och annat från att komma in över landets gränser.
          </note>
          <note>
            Polisen behöver även göra mer för att stoppa våra stöldligor.
            Det råder det ingen tvekan om, och här har regeringen också en
            lång rad åtgärder på gång.
          </note>
          <note>
            Anf. 76 DAVID LÅNG (SD):
          </note>
          <note>
            Fru talman! Även om Tullverket har varit framgångsrika i absoluta
            tal finns det väldigt mycket som tyder på att de trots detta inte
            är särskilt effek ­ tiva. Det är fortfarande väldigt mycket som
            både kommer in och som trans ­ porteras ut när det gäller stöldgods.
          </note>
          <note>
            När det gäller Sverigedemokraternas politik på området har vi
            under de tio år som vi har suttit i riksdagen varit det parti
            som har satsat mest på Tullverket i varje skuggbudget. Vi menar
            att Tullverkets viktigaste uppgift de närmaste åren är att med
            kraft kunna delta i kampen mot den organiserade brottsligheten
            både självständigt och i samarbete med andra rättsvårdande myndigheter
            i Sverige och i andra länder.
          </note>
          <note>
            Därför har vi satsat på utökat gränsskydd för både in- och utförsel,
            kontrollverksamhet och brottsbekämpning samt personal, utrustning
            och lokaler. För att stärka Tullverkets möjligheter att på ett
            effektivt sätt förbättra sitt arbete på samtliga dessa punkter
            har vi skjutit till mer medel i våra budgetmotioner jämfört med
            regeringens budgetpropositioner.
          </note>
          <note>
            Tullverkspersonalen måste kunna göra stickprovskontroller på
            utgående trafik. Det måste vara möjligt att utreda penningtvätt.
            Tulltjänstemän kommer att behöva bära vapen i högre utsträckning
            än i dag, och det måste bli lättare att göra husrannsakan i fordon
            med mera.
          </note>
          <note>
            I Finland har tulltjänstemännen befogenhet att själva stoppa
            utförsel av stöldgods. Magdalena Andersson påpekade just att det
            är polisen som har de här arbetsuppgifterna, men detta kan även
            göras i Sverige genom att man klassar utförsel av stöldgods som
            ett smugglingsbrott. I Finland finns också en mer utvecklad samverkan
            mellan tull, polis och gränsbevakning för att förhindra att internationella
            stöldligor rör sig över gränserna.
          </note>
          <note>
            Min avslutande fråga blir därför: Tänker regeringen dra lärdom
            av andra länders hantering, förslagsvis det finska exemplet, med
            att klassa utförsel av stöldgods som smugglingsbrott?
          </note>
          <note>
            Anf. 77 Finansminister MAGDALENA ANDERSSON (S):
          </note>
          <note>
            Fru talman! Jag vill absolut inte ha en situation där Tullverket
            har mindre resurser att lägga på att stoppa införsel av vapen,
            narkotika och sprängmedel till Sverige. En sådan situation vill
            jag absolut inte bidra till. Det är oerhört viktigt att stoppa
            den organiserade brottsligheten men också att stoppa inflödet
            av narkotika och alkohol som sedan säljs vidare i Sverige. Det
            tycker jag är oerhört viktigt att säga.
          </note>
          <note>
            Om man vill att tullen ska lägga mer tid och kraft på att stoppa
            stöldligorna och ta över de arbetsuppgifterna måste man tillföra
            resurser. Om man nu vill öka resurserna för att stoppa stöldligor,
            ska man då lägga de pengarna på poliser, som är utbildade och
            som är experter på att bekämpa brott, stoppa tjuvar och beslagta
            stöldgods, eller ska man lägga de pengar ­ na på Tullverket, som
            är experter på att stoppa införsel av vapen, narkotika, sprängmedel
            och annat till Sverige?
          </note>
          <note>
            Sverigedemokraterna tycks föreslå att man ska byta arbetsuppgifter
            med varandra och på det sättet bli mycket effektivare i att bekämpa
            brott. Det är inte min bedömning. Hade jag trott det hade jag
            gjort detta för länge sedan.
          </note>
          <note>
            Vi ska se till att vi har en väl utbyggd polismyndighet som har
            goda verktyg för att bekämpa de här stöldligorna. Självklart ska
            Tullverket hjäl ­ pa till där det så passar, men det är ändå Polismyndigheten
            som måste arbeta ännu mer intensivt med att stoppa stöldligorna,
            för dessa är ett stort problem för landet.
          </note>
          <note>
            Interpellationsdebatten var härmed avslutad.
          </note>
          <note>
            § 17 Svar på interpellation 2020/21:722 om objektiv undervisning
            i skolan
          </note>
          <note>
            Anf. 78 Utbildningsminister ANNA EKSTRÖM (S):
          </note>
          <note>
            Fru talman! Tobias Andersson har frågat mig om jag bedömer att
            den svenska skolan i någon utsträckning är vänstervriden och om
            jag avser att vidta några åtgärder för att garantera en objektiv
            skolgång för Sveriges elever.
          </note>
          <note>
            Den fria åsiktsbildningen är fundamental för den svenska demokratin
            och slås därför fast just som en grundval för statsskicket redan
            i regeringsformens första bestämmelse. En fri åsiktsbildning innefattar
            i väsentliga delar vad som brukar kallas politiska fri- och rättigheter
            och innebär en garanterad rätt för den enskilde medborgaren att
            hysa vilka åsikter som helst, att sprida dem och att försöka övertyga
            andra om deras riktighet.
          </note>
          <note>
            Av regeringsformen framgår även att alla som fullgör offentliga
            förvaltningsuppgifter i sin verksamhet måste iaktta saklighet
            och opartiskhet. Kraven på saklighet och opartiskhet kan sammanfattas
            under det gemensamma begreppet objektivitetsprincipen – en princip
            som givetvis gäller för alla lärare och rektorer på alla skolor,
            såväl kommunala som fristående.
          </note>
          <note>
            Kraven i läroplanerna om att undervisningen ska vara saklig och
            allsidig kan också ses som ett uttryck för den grundlagsfästa
            objektivitets princip en . Alla föräldrar ska kunna skicka sina
            barn till skolan förvissade om att barnen inte blir ensidigt påverkade
            till förmån för den ena eller andra åskådningen.
          </note>
          <note>
            Skolan har ett demokratiskt uppdrag. Utbildningen ska utformas
            i överensstämmelse med grundläggande demokratiska värderingar
            och de mänskliga rättigheterna som människolivets okränkbarhet,
            individens frihet och integritet, alla människors lika värde,
            jämställdhet samt solidaritet mellan människor . A lla som verkar
            i skolan ska hävda de grundläggande värde ringarna och klart ta
            avstånd från det som strider mot dem. De tta innebär att de n
            som t ill exempel är motståndare till demokratins idéer inte ska
            få utveckla sina tankar i sin yrkesutövning .
          </note>
          <note>
            Som Justitieombudsmannen har påpekat i ett beslut är räckvidden
            av den grundlagsfästa meddelar- och yttrandefriheten för offentligt
            anställda inte obegränsad (1997 - 1867) . Arbetsuppgifter och
            andra skyldigheter som följer med anställningen innebär att den
            anställde inte alltid kan åberopa sin yttrandefrihet om han eller
            hon härigenom åsidosätter sina åligganden. En lärare kan , enligt
            vad Justitieombudsmannen anför i sitt beslut, inte ta lektionstid
            i anspråk för att inför klassen redovisa sin privata syn i en
            politisk fråga.
          </note>
          <note>
            Fru talman! Jag har stort förtroende för lärarnas förmåga att
            leva upp till högt ställda krav på saklighet och opartiskhet samt
            för att de på ett bra sätt kan ta ansvar för skolans demokratiska
            uppdrag.
          </note>
          <note>
            Anf. 79 TOBIAS ANDERSSON (SD):
          </note>
          <note>
            Fru talman! Tack så mycket för svaret från utbildningsministern!
          </note>
          <note>
            Redan 2014 berörde Skolvärlden i en artikel med rubriken ”Lärare
            röstar annorlunda” hur lärarkåren var avsevärt mer vänstervriden
            än väljarkåren i allmänhet. Siffror från Orvesto Näringsliv pekade
            på att det inom lärarkåren var hela 53,1 procent som svarade att
            de definitivt eller kanske skulle rösta på Miljöpartiet och 34,5
            procent som definitivt eller kanske skulle rösta på Vänsterpartiet.
            Det var en radikal skillnad gentemot det faktiska valresultatet,
            i vilket Miljöpartiet och Vänsterpartiet erhöll drygt 7 respektive
            drygt 6 procent.
          </note>
          <note>
            Utöver denna överrepresentation för vänstersympatier inom lärarkåren
            märktes även att endast 5,2 procent av lärarna definitivt eller
            kanske skulle rösta på Sverigedemokraterna, detta samtidigt som
            Sverigedemokraterna erhöll 12,86 procent i valet.
          </note>
          <note>
            Skolans vänstervridning har även återkommande uppmärksammats
            i andra sammanhang. Det kanske mest omskrivna är hur Richard Jomshof,
            nuvarande partisekreterare för Sverigedemokraterna, behandlades
            under sin tid som lärare. Trots lovord från eleverna fick han
            sparken två gånger som en direkt konsekvens av hans partitillhörighet.
          </note>
          <note>
            Andra exempel på temat är hur skolor i ren desperation har försökt
            att läxa upp elever efter att SD har erhållit högt stöd i skolvalet.
            En rektor har tagit fram eget propagandamaterial för att själv
            distribuera till skolans ele ­ ver under skoltid. Skolor har välkomnat
            vänsterradikala föreläsare att före ­ läsa om inte minst Sverigedemokraterna.
          </note>
          <note>
            Fru talman! I min interpellation frågade jag utbildningsministern
            bland annat om hon bedömer att den svenska skolan i någon utsträckning
            är vänstervriden. Anna Ekström ger ett ytterst formellt svar utan
            att egentligen svara på frågan om ministerns egen bedömning av
            den för mig alldeles uppenbara slagsidan åt vänster i svenskt
            utbildningsväsen. Anna Ekström svarade att en lärare enligt vad
            Justitieombudsmannen anför i sitt beslut inte kan ta lektionstid
            i anspråk för att inför klassen redovisa sin privata syn i en
            politisk fråga. Det låter naturligtvis klokt, fru talman, men
            det är alldeles uppenbart utifrån vad jag har redogjort för och
            mycket annat att lärare, rektorer och skolor återkommande brister
            i detta. Det senaste exemplet på temat, vilket föranledde denna
            interpellation, var hur man på Kungshögaskolan i Mjölby försökte
            lära eleverna att SD-väljare inte tror på värderingen människovärde/allas
            lika värde. En lärare använde i sin undervisning ett exempel som
            sa att om man tror på värderingen människovärde röstar man förmodligen
            inte på Sverigedemokraterna.
          </note>
          <note>
            Hur kan utbildningsministern mot bakgrund av sitt svar, i vilket
            minis ­ tern själv lyfter upp att regeringsformen fastslår att
            alla som fullgör offentliga förvaltningsuppgifter i sin verksamhet
            måste iaktta saklighet och opartiskhet, ändå ha, som utbildningsministern
            uttrycker det, stort förtroende för lärarnas förmåga att leva
            upp till högt ställda krav på saklighet och opartiskhet, trots
            uppenbara exempel på att detta brister i Sveriges skolor i dag?
          </note>
          <note>
            Anf. 80 LINUS SKÖLD (S):
          </note>
          <note>
            Fru talman! Vi har under förra mandatperioden infört nya regleringar
            av politisk information i skolorna. Skolans uppdrag präglas av
            saklighet och allsidighet, och det är ytterst viktigt att vi hedrar
            detta. Skolans undervisning ska stå fri från påverkan av religiös
            och politisk art. Undervisningens innehåll och utformning ska
            ägas av skolans professionella, av lärare och rektorer. Det betyder
            inte att politiska uppfattningar inte är välkomna i skolan, men
            det betyder att i den mån de förekommer ska de vara ett medvetet
            inslag i undervisningen.
          </note>
          <note>
            Detta gör det oerhört viktigt att vi som är politiker är otroligt
            noggranna med och respekterar att det är lärarna som beslutar
            om undervisningens innehåll. Detta har Tobias Anderssons partikamrater
            uppenbarligen svårigheter med. Både det som utspelade sig tidigare
            i våras i Lund och den interpellation som vi ska debattera direkt
            efter denna är tydliga exempel på den svårigheten.
          </note>
          <note>
            Vad var det som hände i Lund? I ett mejl till en lärare på Polhemskolan
            skrev Tobias Anderssons partikamrat Johan Ohlin, som är kommunfullmäktiges
            ordförande i Hörby, att han kände sig beklämd av lärarens omaskerade
            vänsterslagsida. Han jämförde utbildningsformen med gamla Östtyskland.
            Sverigedemokraten fortsatte därpå skicka mejl med innehållet att
            han ska dokumentera framtida undervisning och återkomma vid behov.
            Det kan inte förstås som något annat än ett hot om åtgärd om läraren
            i fråga undervisar om fakta och historiska skeenden som inte faller
            sverigedemokraten i fråga på läppen. Detta är höjden av politiskt
            ingrepp i undervisningens allsidighet och saklighet. Så min försiktiga
            vädjan till Tobias Andersson är att han ska tänka sig noga för
            innan han kastar sten i glashus.
          </note>
          <note>
            Tobias Andersson har gjort en bitter sammanställning av statistik
            över lärares partisympatier. Det är en intressant fråga som Andersson
            lyfter upp, nämligen om ministern bedömer att skolan är vänstervriden
            och om hon vill göra något åt det. På frågan om skolans eventuella
            vänstervridning tycker jag att det är värt att påpeka att de tre
            senaste läroplanerna har tagits fram av borgerliga regeringar.
          </note>
          <note>
            Men det är intressant att fundera över vilka åtgärder som Andersson
            kan ha i åtanke. Kan det vara åsiktsregistrering han tänker sig?
            Kanske han vill se ett register över lärares partisympatier och
            lagreglera rektors ansvar för att representationen på varje skola
            ska stämma överens med det senaste valresultatet. Kan han vilja
            stryka saklighet och allsidighet ur läroplanen? Kanske vill han
            se en ny skrivning i stället eller att högerbudskap och värdet
            av kulturell och etnisk homogenitet inte får vara underrepresenterad
            i undervisningen. Så skulle det kunna stå i en portalmening.
          </note>
          <note>
            Kan han vilja ha åsiktsvakter i klassrummen, det vill säga personer
            som på regeringens uppdrag ingriper om en lärare propagerar för
            en politisk uppfattning? Förmodligen inser han själv det orimliga
            i alla dessa idéer. Då återstår frågan vad han har tänkt sig.
            Tycker Tobias Andersson att lärare ska åsiktsregistreras, och
            tycker han att politiker ska lägga sig i vad enskilda lärare gör
            och säger när de utövar sitt uppdrag att bedriva saklig och allsidig
            undervisning?
          </note>
          <note>
            Jag tänker att kunskapen som lärare har om den reglering som
            finns om saklighet, objektivitet och allsidighet hänger starkt
            ihop med lärares kompetens. Eftersom jag ratar alla de möjliga
            insatser som jag här har räknat upp tänker jag att det finns ett
            starkt samband mellan lärares utbildning och kompetens och möjligheten
            till objektiv undervisning. Till ministern kan det vara lämpligt
            att fråga: Hur ska vi få fler behöriga lärare att leva upp till
            kravet på objektivitet i undervisningen?
          </note>
          <note>
            Anf. 81 Utbildningsminister ANNA EKSTRÖM (S):
          </note>
          <note>
            Fru talman! Tobias Andersson verkar antyda att jag inte har besvarat
            frågan i interpellationen. Jag ska gärna besvara den fråga Tobias
            Andersson ställer, det vill säga om jag anser den svenska skolan
            i någon utsträckning är vänstervriden. Svaret på den frågan är
            nej. Jag anser inte att den svenska skolan i någon utsträckning
            är vänstervriden. Därmed anser jag att just det påstådda problemet
            inte är något som man behöver göra något åt.
          </note>
          <note>
            Jag skulle kunna hänvisa till det som Linus Sköld tog upp i sitt
            anförande, nämligen att vi sedan 1980 haft borgerligt framtagna
            och beslutade läroplaner. Lgr 80 beslutades av skolminister Britt
            Mogård, Lpo 94 beslutades av skolminister Beatrice Ask och Lgr
            11 beslutades, som bekant, av utbildningsminister Jan Björklund.
          </note>
          <note>
            Påståendet om att den svenska skolan skulle vara vänstervriden
            underbygger Tobias Andersson med ett antal godtyckligt tagna exempel.
            Det duger inte, Tobias Andersson, med ett antal godtyckligt tagna
            exempel. Det duger inte, Tobias Andersson, att plocka ut ett antal
            exempel ur den egna erfarenheten eller några tidningsartiklar
            man har hittat och utifrån det bygga ett påstående om att det
            skulle vara en statistisk sanning.
          </note>
          <note>
            Jag säger dessutom som svar på Linus Skölds underförstådda frågor
            att jag inte vill se någon åsiktsregistrering av lärare, och jag
            vill inte se några register av vilka lärare som har vilka åsikter.
            Jag vill inte heller se någon form av kontroll vid antagningen
            till lärarutbildningen. Jag vidhåller att de skrivningar som finns
            i den svenska skolans läroplan, som handlar om allsidighet, saklighet
            och opartiskhet och de skrivningar som finns i vår regeringsform,
            är bra skrivningar. Det är skrivningar som vi ska leva upp till.
            Då är det viktigaste det förtroende vi ska ha för vår lärarkår.
            Den svenska lärare som i ett svenskt klassrum står upp för läroplanen
            och läroplanens skrivningar om saklighet, opartiskhet, allsidighet
            och fri åsiktsbildning ska ha hela samhällets stöd i ryggen.
          </note>
          <note>
            Anf. 82 TOBIAS ANDERSSON (SD):
          </note>
          <note>
            Fru talman! Jag tillskrivs direkt och indirekt en rad uppfattningar
            och åsikter som varken jag eller mig veterligen någon annan sverigedemokrat
            har gett uttryck för. Det är beklämmande, inte minst från Linus
            Skölds sida, som frågar sig vad vi tycker om utbildningspolitik.
            Han sitter själv i utbildningsutskottet, till skillnad från mig.
            Det får väl vara snudd på yrkes ­ fel att inte ha djupare förståelse
            för det.
          </note>
          <note>
            Man får väl också tolka det som att Linus Sköld har lågt förtroende
            för sin egen utbildningsminister, givet att han själv behöver
            lägga sig i debatten. Men nog om det.
          </note>
          <note>
            I samband med att jag författade denna interpellation delade
            jag på sociala medier en artikel om händelsen på skolan i Mjölby.
            De följande 24 timmarna överöstes jag med exempel från elever
            och föräldrar som upplevt precis samma sak, med andra ord att
            deras eller deras barns lärare, rektor eller skola brustit i att
            upprätthålla objektivitet och saklighet. De berättade om hur lärare
            återkommande tagit lektionstid i anspråk för att inför klassen
            redovisa sin privata syn på en politisk fråga, något som utbildningsministern
            själv konstaterade att Justitieombudsmannen har anfört är fel.
            Exemplen som inkom gjorde ofta gällande att lärare misslyckats
            med att vara sakliga och objektiva, inte sällan i samband med
            att undervisningen eller eleverna berört Sverigedemokraterna som
            parti.
          </note>
          <note>
            Jag har fått ta del av beskrivningar av och även bilder på skoluppgifter
            och undervisningsmaterial samt videoklipp från inspelade föreläsningar,
            och jag tänkte återge ett axplock av dessa. Jag har underlag om
            utbildningsministern skulle vara intresserad.
          </note>
          <note>
            En gymnasieelev delade ett klipp i vilket en lärare på lektionstid
            uttrycker följande om Sverigedemokraterna: Det finns ett parti
            i Sveriges riksdag som hotar demokratin och går emot den värdegrund
            som skolan vilar på, nämligen allas lika värde och lika rättigheter.
          </note>
          <note>
            En elev berättade att hans SO-lärare hade visat Socialdemokraternas
            valfilm och därefter argumenterat för partiet i samband med ett
            val.
          </note>
          <note>
            En annan elev berättade att hans lärare hade ringt hem till hans
            föräldrar och beskyllt honom för att vara fascist för att han
            uttryckt stöd för Sverigedemokraterna i skolan.
          </note>
          <note>
            Det senaste exemplet fick jag i dag från en student på Södertörns
            högskola som fått höra följande från sin föreläsare: Är man högerpopulist
            och röstar på SD har man problem att ha relationer med kvinnor
            och ser inte invandrare som människor.
          </note>
          <note>
            Flera ungdomar har även beskrivit hur lärare i samband med skolval
            tagit avstånd från SD och beskyllt elever som röstat eller tänkt
            rösta på SD för att vara rasister.
          </note>
          <note>
            Än fler har beskrivit att de inte vågat engagera sig politiskt
            eller uttala sig politiskt eftersom de räds att deras lärare då
            inte kommer att bedöma dem objektivt och att de riskerar sänkta
            betyg på grund av sina partisympatier. Vissa menar att de redan
            har drabbats av detta.
          </note>
          <note>
            Deras oro stärks av ageranden likt det på Gotland, där en rektor
            skicka ­ de brev till vårdnadshavare efter att elever burit SD:s
            logga i samband med en torgaktivitet. Rektorn har kritiserats
            av Justitieombudsmannen men står fortfarande bakom sitt uttalande
            och fortsätter att vara rektor på skolan.
          </note>
          <note>
            Har utbildningsministern förståelse för att konservativa elever
            känner sig tvungna att tiga i skolan eller räds repressalier för
            sina åsikter i dagens skola, oavsett om utbildningsministern personligen
            uppfattar den som vänstervriden eller inte?
          </note>
          <note>
            Anf. 83 LINUS SKÖLD (S):
          </note>
          <note>
            Fru talman! Jag är väl förtrogen med Sverigedemokraternas utbildningspolitik.
            Som nämnts sitter jag i utbildningsutskottet.
          </note>
          <note>
            Jag har också ett djupt och orubbat förtroende för Anna Ekström.
            Det vill jag ha fört till protokollet.
          </note>
          <note>
            Anna Ekström talar om förtroendet för lärarkåren som det bärande
            här, och eftersom jag är så förtrogen med Sverigedemokraternas
            utbildningspolitik som jag är vet jag att Sverigedemokraterna
            på flera sätt vill montera ned förtroendet för lärarkåren.
          </note>
          <note>
            För det första agerar Sverigedemokraterna till skydd för det
            rådande systemet, där elever har blivit kunder på en marknad.
            Det finns inget bättre sätt att sänka lärares status och minska
            förtroendet för lärarkåren än att säga att den som undervisas
            i yttersta fall kan byta leverantör. Då flyttar vi makten från
            läraren i klassrummet till eleven och elevens föräldrar. Det är
            hur Sverigedemokraterna till att börja med vill montera ned lärares
            status och förtroendet för kåren.
          </note>
          <note>
            Till det kan man lägga de exempel som jag gav på att representanter
            för Sverigedemokraterna, politiker, agerar för att styra innehållet
            i utbild ­ ningen, vilka läromedel som används och hur man beskriver
            historiska skeenden, för att få lärare att ändra sig och för att
            detaljstyra undervisningens innehåll.
          </note>
          <note>
            Det finns inget bättre sätt att montera ned förtroendet för lärarkåren
            än att göra dessa saker.
          </note>
          <note>
            Om jag har fel, Tobias Andersson, redogör då för guds skull för
            vilka åtgärder det är du har tänkt dig om det inte är de som jag
            föreslår att det kan vara!
          </note>
          <note>
            Anf. 84 Utbildningsminister ANNA EKSTRÖM (S):
          </note>
          <note>
            Fru talman! Jag noterar att Tobias Andersson fortsätter sin katalogaria
            med utsagor. Det är en räcka av anekdotiska beskrivningar av verkligheten,
            säkert upplevda och säkert kända – djupt kända – av dem som beskriver
            dem men uppsamlade via Tobias Anderssons konton på sociala medier.
            Det är inte ett statistiskt bevis för att svensk skola är vänstervriden.
          </note>
          <note>
            Jag noterar också att Tobias Andersson uppenbarligen har lyssnat
            på mitt interpellationssvar, där jag noggrant redogjorde för hur
            lagstiftningen ser ut och vilka möjligheter man som medborgare
            i Sverige har att vända sig till rättsvårdande myndigheter av
            olika slag. Vi har tillsynsmyndigheter, Justitieombudsmannen,
            rektorer och huvudmän att vända oss till. Vi har ett väl fungerande
            system, där vi i vår svenska rättsstat har angivit hur man som
            förälder eller elev ska bete sig om det är så att man känner sig
            illa behandlad i skolan.
          </note>
          <note>
            Trots det fortsätter Tobias Andersson att avkräva mig något slags
            besked om vad som ska hända med diverse olika lärare och rektorer
            som inte har betett sig på ett sätt som Tobias Andersson tycker
            är riktigt rätt.
          </note>
          <note>
            Fru talman! I Sverige är det politiker som stiftar lagar. Men
            vi politiker – oavsett om vi sitter i riksdag, regering, kommunfullmäktige
            eller kommunstyrelse – går inte in och talar om för tjänstemän
            hur dessa lagar ska tillämpas. Det gör tjänstemännen, i det här
            fallet lärare och rektorer, på sitt eget ansvar – sitt professionella
            yrkesansvar. Är vi sedan missnöjda med det sätt man tillämpar
            reglerna på finns det rättsstatliga principer att vända sig till.
          </note>
          <note>
            Jag vänder mig emot försöken att hela tiden få mig och andra
            att uttala oss om enskilda lärares och enskilda rektorers åtgärder
            i yrkesutövningen. Jag vidhåller, Tobias Andersson, att jag har
            stor respekt för de svenska lärarnas förmåga att leva upp till
            högt ställda krav på saklighet och opartiskhet. Jag kan bara hoppas
            att den som inte tycker att en lärare har gjort det som läraren
            ska använder sig av de rättsstatliga medel som vi har ställt till
            medborgarnas förfogande.
          </note>
          <note>
            Jag noterar också att Tobias Andersson antyder att det skulle
            vara någon form av misstroende att man som riksdagsledamot deltar
            i debatten. På samma sätt som Linus Sköld vill jag gärna ha fört
            till protokollet att jag tycker att det är en fördel att svenska
            riksdagsledamöter deltar i debatten. Jag välkomnar den debatt
            som sker här i riksdagen och skulle aldrig dröm ­ ma om att tolka
            den som någon form av misstroende mot någon.
          </note>
          <note>
            Fru talman! Vår svenska skola är viktig. Dess uppdrag definieras
            i en läroplan som är noggrant framtagen. Den läroplan vi har nu
            togs fram under ledning av Jan Björklund. Den dessförinnan är
            undertecknad av Beatrice Ask, och den dessförinnan är undertecknad
            av Britt Mogård.
          </note>
          <note>
            Våra läroplaner ska inte spegla någon form av politisk åsiktsinriktning,
            partipolitisk sådan, utan våra läroplaner ska spegla det som svenska
            barn och ungdomar behöver för att kunna komma ut i samhället som
            individer som kan ta det ansvar som krävs i vårt samhälle. Jag
            förväntar mig att de svenska lärarna har respekt för den läroplanen,
            och jag förväntar mig att de svenska riksdagsledamöterna också
            har det.
          </note>
          <note>
            Anf. 85 TOBIAS ANDERSSON (SD):
          </note>
          <note>
            Fru talman! Jag tackar åter statsrådet för svaret.
          </note>
          <note>
            Jag kan egentligen bara konstatera att jag har återgett mediala
            uppgifter och beslut från Justitieombudsmannen. Jag har absolut
            också ägnat mig åt anekdotisk bevisföring, både utifrån information
            som nått mig och utifrån min egen skolgång – jag är väl en av
            få i denna kammare som fortfarande har denna relativt nära i tid.
          </note>
          <note>
            Jag minns själv hur min SO-lärare stod allra längst fram och
            vände mig ryggen när jag talade och välkomnade Jimmie Åkesson
            till Skövdes torg i valrörelsen inför valet till Europaparlamentet
            2014. Jag har också kampanjat på hundratals skolor där jag har
            mötts av rektorer och lärare som, den ena mer högljutt än den
            andra, kommit fram och tagit avstånd från oss, önskat att vi skulle
            lämna skolan och beskrivit för sina elever, som stått och lyssnat
            vid vårt bokbord, att de inte borde stå där, att vi är rasister
            och så vidare.
          </note>
          <note>
            Om man har genomlevt detta och i närtid upplevt hur situationen
            ser ut på svenska skolor och om man dessutom har regelbunden kontakt
            med elever på svenska skolor tror jag att det är väldigt svårt
            att blunda för att vissa lärare, vissa rektorer och vissa skolor
            har brustit i sin objektivitet och saklighet.
          </note>
          <note>
            Jag har full respekt för om det är så att denna typ av inspel
            inte dimper ned hos utbildningsministern regelbundet, men när
            man avskriver detta rakt av och säger att det är helt otänkbart
            att det skulle finnas någon form av vänstervridning i skolan är
            det väldigt många elever – konservativa elever – som upplever
            detta i sin vardag som absolut inte delar utbildningsministerns
            syn på saken.
          </note>
          <note>
            Om man vill gå till botten med problemet och helt och hållet
            kunna avskriva påståendet från mig borde regeringen ta initiativ
            till att granska hur det ser ut på svenska skolor och inte minst
            granska om beslut från Justitieombudsmannen faktiskt efterlevs
            i praktiken.
          </note>
          <note>
            Anf. 86 Utbildningsminister ANNA EKSTRÖM (S):
          </note>
          <note>
            Fru talman! Jag kan bara konstatera att den svenska läroplanen,
            med dess skrivningar, är klar och tydlig. Den svenska regeringsformen
            är också klar och tydlig.
          </note>
          <note>
            Jag kan också konstatera att den medborgare som är missbelåten
            med hur skolan sköter sitt viktiga demokratiska uppdrag har både
            tillsynsmyndigheter och huvudmän att vända sig till.
          </note>
          <note>
            Jag utgår från att de svenska lärarna lever upp till det högt
            ställda förtroende som de har fått i och med vår regeringsform
            och våra grundlagar. Detta är ett förtroende som bygger på den
            svenska regeringsformens krav på saklighet och opartiskhet.
          </note>
          <note>
            Därmed, fru talman, får jag tacka för denna interpellationsdebatt.
          </note>
          <note>
            Interpellationsdebatten var härmed avslutad.
          </note>
          <note>
            § 18 Svar på interpellation 2020/21:747 om olämplig information
            inom sex och samlevnad i mellanstadiet
          </note>
          <note>
            Anf. 87 Utbildningsminister ANNA EKSTRÖM (S):
          </note>
          <note>
            Fru talman! Michael Rubbestad har frågat mig om jag anser att
            det är lämpligt att en broschyr som Sex och trans tillgängliggörs
            i mellanstadiet för barn mellan tio och tolv år och vilka åtgärder
            jag avser att vidta om så inte är fallet. Michael Rubbestad har
            även frågat mig om jag anser att det språkbruk som används i broschyren
            ligger i linje med Skolverkets förväntan på att skolan inom sex
            och samlevnad ska förebygga förekomsten av olämpligt språkbruk
            och vulgära könsord i samhället och vilka åtgärder jag avser att
            vidta om så inte är fallet.
          </note>
          <note>
            Jag vill inleda med att konstatera att jag och regeringen anser
            att sexualitet, samtycke och relationer är ett viktigt kunskapsområde
            i undervisningen. För att förbättra kvaliteten och stärka likvärdigheten
            i undervisningen beslutade regeringen i februari 2021 om läroplansändringar
            som rör kunskapsområdet sexualitet, samtycke och relationer. Området
            berörs i flera kurs- och ämnesplaner såväl i grundskolan med motsvarande
            skolformer som i gymnasieskolan och gymnasiesärskolan.
          </note>
          <note>
            Syftet med kunskapsområdet är att främja elevernas hälsa och
            välbefinnande och att stärka deras förmåga att göra medvetna och
            självständiga val. Undervisningen inom kunskapsområdet ska också
            bidra till förståelse för egna och andras rättigheter, förmedla
            betydelsen av samtycke samt omfatta kunskaper om maktstrukturer
            kopplade till kön och hedersrelaterat våld och förtryck. Dessutom
            ska undervisningen inom detta område bidra till att utveckla elevernas
            kritiska förhållningssätt till framställningar av relationer och
            sexualitet, till exempel i olika typer av medier.
          </note>
          <note>
            Fru talman! Jag kan också konstatera att skolan har ett stort
            ansvar för att bidra till elevernas språkutveckling. I läroplanen
            för grundskolan anges att utbildning och fostran i djupare mening
            är en fråga om att överföra och utveckla ett kulturarv – värden,
            traditioner, språk och kunskaper – från en generation till nästa.
            Skolan ska vara ett stöd för familjerna i deras ansvar för barnens
            fostran och utveckling.
          </note>
          <note>
            Det är rektorn som är ytterst ansvarig för att leda och samordna
            det pedagogiska arbetet i skolan och som därmed har det övergripande
            ansvaret för att verksamheten som helhet inriktas mot de nationella
            målen. Beslut om vilka läromedel och andra material som ska användas
            i undervisningen fattas av den enskilda läraren eller rektorn.
            I dag vilar därför ett stort ansvar på lärare och rektorer att
            välja anpassade läromedel som fyller sitt syfte och som inte står
            i strid med skollag och läroplaner.
          </note>
          <note>
            Fru talman! Jag har stor tillit till professionernas förmåga
            att ta detta ansvar och att anpassa undervisningen såväl till
            ålder som till andra förutsättningar och behov som kan finnas
            hos de elever som tar del av undervisningen.
          </note>
          <note>
            De läromedel och material som används i undervisningen och som
            ingår i utbildningen ska givetvis anpassas till elevernas ålder.
            Jag noterar att RFSU i ett pressmeddelande den 19 april 2021 tydligt
            har informerat om att broschyren Sex och trans , som Michael Rubbestad
            refererar till, inte riktar sig till mellanstadieelever. Utifrån
            de uppgifter jag tagit del av användes inte heller broschyren
            i undervisningen utan fanns i det aktuella fallet i ett väntrum
            till elevhälsan på en mellan- och högstadieskola. Enligt kommunen
            har den funnits i ett fåtal exemplar i ett broschyrställ tillsammans
            med annan information om till exempel yrkesval, psykisk ohälsa,
            Bris med mera.
          </note>
          <note>
            Det är viktigt att alla elever ges tillgång till läromedel av
            hög kvalitet som är anpassade till deras ålder. Regeringen gav
            den 28 november 2019 en särskild utredare i uppdrag att bland
            annat föreslå hur statens roll bör se ut när det gäller läromedel
            i svensk skola. I uppdraget ingår även att föreslå hur val av
            ändamålsenliga och tillgängliga läromedel av hög kvalitet kan
            underlättas. Utredningen lämnar sitt slutbetänkande i augusti
            2021. Det pågår således ett arbete för att säkra tillgången till
            läromedel av hög kvalitet som kan underlätta för lärare och rektorer
            att välja läromedel.
          </note>
          <note>
            Fru talman! Statens skolinspektion har ansvar för tillsynen av
            skolor och att skollagen efterföljs. I fall där brister uppmärksammas
            har Skol ­ inspektionen möjlighet att agera så att alla elever
            kan garanteras rätten till en god utbildning i överensstämmelse
            med skolans styrdokument.
          </note>
          <note>
            Anf. 88 MICHAEL RUBBESTAD (SD):
          </note>
          <note>
            Fru talman! Tack, utbildningsministern, för svaret!
          </note>
          <note>
            Jag skulle vilja inleda med något av en varning och nämna att
            denna interpellation inte lämpar sig för individer under 18 år,
            om det är någon sådan som lyssnar.
          </note>
          <note>
            Min äldsta dotter har nyligen fyllt tio år. Efter sommaren ska
            hon börja i mellanstadiet, i fjärde klass. Även om hon just nu
            såklart längtar mest till sommarlovet ser hon väldigt mycket fram
            emot att få börja mellanstadiet och få träffa alla kompisar igen.
            Trots att vi fortfarande befinner oss i maj mån ad har hon redan
            nu börjat fundera på vilka kläder hon ska ha på sig första dagen
            och vilket sommarminne som hon faktiskt inte ens har upplevt än
            som hon ska berätta om när hon kommer tillbaka.
          </note>
          <note>
            Men det finns också en viss oro inför sommaren. Kommer vi att
            kunna åka till Göteborg och hälsa på våra vänner som bor där?
            Kommer vi att kunna besöka Gröna Lund? Kanske blir det, med lite
            tur, Skara Sommarland? Och är det här kanske sommaren när lillasyster
            äntligen kommer att lära sig att cykla?
          </note>
          <note>
            Det är faktiskt så att det ibland också går att prata killsnack
            med mig som pappa, även om hon gärna beskriver mig som lite pinsam.
            Hon brukar återkomma till att jag har varit kille en gång i tiden,
            så jag kanske förstår hur killer tycker och tänker. Ska man fråga
            chans, eller hur vet man egentligen om man är ihop? Kommer den
            där killen förstå att han är speciell om hon bjuder honom på sitt
            kalas, eller hur ska hon egentligen göra?
          </note>
          <note>
            Det är precis den här typen av tankar och väldigt världsliga
            problem som tioåringar och blivande mellanstadieelever ska fundera
            på, men det är tyvärr helt andra saker som mellanstadieeleverna
            i en skola i Umeå har fått fundera på.
          </note>
          <note>
            Fru talman! Jag skulle egentligen vilja läsa upp några citat
            ur den folder vi pratar om för att visa på dess olämplighet, men
            jag tror inte att talmannen skulle tillåta att jag uttalar dessa
            uttryck här i riksdagens kammare. De begrepp som används i denna
            folder är extremt grova könsord. Det uppmanas till analsex som
            ett bra alternativ eftersom det är mer könsneutralt. Gränsen är
            kanske fullständigt nådd när man når en hel sektion i foldern
            som talar om hur ett samlag genomförs med hjälp av en knytnäve.
          </note>
          <note>
            Fru talman! Jag blir direkt obekväm och illa till mods bara av
            att nämna dessa delar, så jag vill verkligen be om ursäkt för
            att jag gör det härifrån talarstolen.
          </note>
          <note>
            Vi som befinner oss i den här salen i dag är vuxna människor,
            men ändå känns detta väldigt obekvämt. Hur tror vi då att det
            känns för en tioårig flicka eller en elvaårig pojke att läsa om
            detta?
          </note>
          <note>
            Hade min dotter kommit hem efter första dagen i mellanstadiet
            och berättat om vad hon läst i den här foldern hade jag som förälder
            blivit oerhört upprörd. Och det var precis vad som hände i en
            annan familj. Föräldrarna blev, med all rätt, arga, upprörda och
            förtvivlade. Att det fick medial uppmärksamhet och dessutom spreds
            i sociala forum är då inte speciellt förvånande.
          </note>
          <note>
            Svensk skola ska vara en plats där våra barn ska kunna känna
            sig trygga och säkra, ta del av de kunskaper och få det språk
            som de behöver för att klara sig bra senare i livet. Och den här
            foldern verkar i den direkta motsatsen med kunskaper som inte
            alls är lämpade för just den här målgruppen och ett språkbruk
            som sannolikt aldrig blir lämpligt, oavsett hur gammal man är.
          </note>
          <note>
            I svaret hänvisar utbildningsminister Anna Ekström till att det
            är rektorn som är ytterst ansvarig i det fall rektorn eller skolan
            brister i sitt ansvar. Hon hänvisar också till Skolinspektionens
            möjlighet att agera. Men det är vi som står här, varken skolans
            rektor eller Skolverket, så min fråga kvarstår: Hur avser utbildningsminister
            Anna Ekström att agera?
          </note>
          <note>
            Anf. 89 LINUS SKÖLD (S):
          </note>
          <note>
            Fru talman! Enligt organisationen Porrfri barndom är genomsnittsåldern
            när barn aktivt börjar konsumera porr tolv år. Det betyder att
            många barn börjar titta ännu tidigare än så, alltså på mellanstadiet.
          </note>
          <note>
            Om inte vuxna pratar med barnen om sex och sådant som de är nyfikna
            på, kopplat till sin egen kropp och sexualitet, kommer deras enda
            källa till information att bli porren.
          </note>
          <note>
            Vuxenvärlden får inte lämna walk-over till porren. Det är en
            bärande anledning till att vi har tagit fram nya regleringar av
            undervisningen i kunskapsområdet sexualitet, samtycke och relationer
            och att kunskapsområdet ingår som en obligatorisk del i alla lärares
            utbildning.
          </note>
          <note>
            Barn måste kunna få information om sådant som de är nyfikna på,
            rätt information, det vill säga information som både är faktamässigt
            korrekt och relevant för barnens och ungdomarnas världsbild, och
            en guidning av trygga vuxna.
          </note>
          <note>
            Vi har valt vägen att kunskapsområdet ska betraktas som ämnesövergripande
            och komma igen genom hela skoltiden, från de yngsta barnens förståelse
            för att deras kropp är deras och ingen annans till de något äldre
            barnens förståelse för puberteten och sexualiteten och till ungdomarnas
            möjligheter att få en hälsosam bild av vad sex är och hur det
            går till. Möj ­ ligheten att få ställa nyfikna frågor till vuxna
            som är trygga och kompetenta är helt central.
          </note>
          <note>
            Sverigedemokratisk moralpanik rimmar illa med dessa ambitioner.
            Att förbjuda leder bara till att ungar hänvisas till porren, som
            ger en otroligt skev bild av sex, samtycke, könsroller och kärlek.
            Därför skulle jag vilja hävda att det är av största vikt att sverigedemokratiska
            riksdagsledamöter respekterar lärares rätt att välja undervisningsmaterial.
            Lärare har nämligen en mycket bättre bild av behovet hos gruppen
            och kompetens att avgöra vilka uppgifter som är rätt. Kanske har
            elever ställt frågor om något specifik t , kanske har något inträffat,
            kanske är samtalsklimatet och förförståelsen i en viss grupp på
            ett visst sätt.
          </note>
          <note>
            Den som arbetar med att göra bra undervisning för barnen ska
            bedöma vilka material som ska användas, inte Michael Rubbestad.
          </note>
          <note>
            Jag lever ihop med en skolsköterska, en specialistsjuksköterska
            med inriktning mot barn och unga. Hon och hennes kollegor i elevhälsan,
            både skolsköterskor och kuratorer, deltar mycket aktivt i undervisningen
            på det här kunskapsområdet, eftersom de bedömer det som ingående
            i deras hälsofrämjande och förebyggande uppdrag. Det är en noggrann
            avvägning av vad undervisningen ska innehålla. Den måste föregripa
            andra källor i elevernas liv. Samtidigt måste den vara öppen,
            undvika att vara dömande och uppmuntra till ett hälsosamt förhållande
            till ens egen sexualitet och till andra människor. Uppgifterna
            måste vara riktiga, och kunniga vuxna mås ­ te våga svara på frågor
            utan att döma eller moralisera.
          </note>
          <note>
            I denna precis som i förra interpellationsdebatten tycker jag
            att det är intressant att fundera på vad det är Sverigedemokraterna
            tänker sig att ministern ska vidta för åtgärder. Skulle det kunna
            vara en svart lista med ord som inte får användas i undervisningen
            som Sverigedemokraterna vill se? Kan de vilja ha moralpoliser
            i varje klassrum, så att ingen ger uttryck för något som Sverigedemokraterna
            uppfattar som olämpligt eller vulgärt? Eller kan det vara en ny
            reglering i skollagen som säger att allt undervis ­ ningsmaterial
            måste underställas den sverigedemokratiska riksdagsgrup ­ pen
            för godkännande innan det får användas?
          </note>
          <note>
            Nej, även här förstår ju Sverigedemokraterna orimligheten. Men
            jag tycker ändå att Michael Rubbestad borde ge någon typ av svar
            på vad det är som ger honom kompetens, erfarenhet och mandat att
            ha synpunkter på vilka material som används i skolan.
          </note>
          <note>
            Anf. 90 Utbildningsminister ANNA EKSTRÖM (S):
          </note>
          <note>
            Fru talman! Jag vill upprepa för Michael Rubbestad en sak som
            jag sa i mitt interpellationssvar. Det material Michael som Rubbestad
            lyfter i sin interpellation, och med viss detaljrikedom, riktar
            sig inte till mellanstadie ­ elever. Det är ett material som har
            tagits fram av RFSU, och RFSU själva har varit väldigt tydliga
            med att det inte är ett material som riktar sig till mellanstadieelever.
          </note>
          <note>
            Precis som Linus Sköld är jag väldigt bestämd med att det som
            man använder som undervisningsmaterial i det viktiga kunskapsområdet
            sexua ­ litet, relationer och samtycke, visserligen med annan
            ordföljd, är det fak ­ tiskt läraren som ska besluta om. Läraren
            kan ta stöd, läraren kan bjuda in externa föreläsare och läraren
            kan till exempel ta stöd av elevhälsan. Lära ­ ren kan också använda
            sig av olika former av undervisningsmaterial som kommer utifrån.
            Men det är läraren som bestämmer. Och det aktuella fall som hänvisas
            till är inte framtaget för att användas i undervisning till mellanstadieelever.
          </note>
          <note>
            Michael Rubbestad frågar mig också vad jag tänker göra åt saken,
            att det här materialet har varit tillgängligt.
          </note>
          <note>
            Fru talman! Såvitt mig bekant är det här materialet inte längre
            tillgängligt. Det fanns under en tid ett antal broschyrer i ett
            broschyrställ i ett väntrum där det också vistades högstadieelever
            som kanske hade den här typen av funderingar och hade glädje av
            den här typen av information – vad vet jag? Detta förhållande
            har nu lett fram till att vi har en interpellationsdebatt om saken
            i Sveriges riksdag.
          </note>
          <note>
            Michael Rubbestad hänvisade också till att det var föräldrar
            på skolan som var olyckliga. Också jag, fru talman, har haft kontakt
            med föräldrar på skolan. Och de föräldrar som jag har pratat med
            har varit väldigt nöjda med rektorns snabba och tydliga agerande
            och det tydliga budskapet att det här inte är ett material som
            är avsett för eller ska användas i undervisning till mellanstadieelever.
          </note>
          <note>
            Jag måste säga att jag, precis som Linus Sköld, undrar vad Michael
            Rubbestad tycker att jag ska göra åt saken, utöver att jag har
            konstaterat att den som i dag bär ansvaret, nämligen rektorn,
            för länge sedan har tagit bort de aktuella broschyrerna ur det
            aktuella broschyrstället.
          </note>
          <note>
            Till sist vill jag också lägga till, fru talman, att jag anser
            att undervisning i sexualitet, samtycke och relationer är en väldigt
            viktig sak. Det är en hörnpelare i den svenska skolan, och det
            är någonting som vi inte har fått gratis. Det är någonting som
            generationer före oss har stridit för, och deras motståndare har
            alltid varit de konservativa krafterna, som hela tiden har vänt
            sig emot Elise Ottesen-Jensen, RFSU och de andra pionjärerna som
            en gång i tiden såg till att den svenska skolan var en av de allra
            första i världen med att ha undervisning i detta viktiga kunskapsområde.
          </note>
          <note>
            Som utbildningsminister kommer jag att kämpa hårt för att vi
            ska fortsätta ha den undervisningen i svensk skola med gott undervisningsmaterial
            och där läraren har ansvar för vilket material som används i klassrummet.
          </note>
          <note>
            Anf. 91 MICHAEL RUBBESTAD (SD):
          </note>
          <note>
            Fru talman! Ja, det är en väldigt viktig fråga. Där är vi helt
            överens, mitt parti och utbildningsministerns parti.
          </note>
          <note>
            Statsrådet hävdar att den aktuella foldern inte har använts i
            sex- och samlevnadsutbildningen, utan att den har tillgängliggjorts
            i ett väntrum på elevhälsan. Jag är inte helt övertygad om att
            det gör situationen speciellt mycket bättre, för hade nu en lärare
            valt att använda den här foldern i undervisning hade det så klart
            varit väldigt problematiskt. Men då hade i alla fall en vuxen
            och utbildad lärare kunnat nyansera innehållet och svara på de
            frågor som sannolikt skulle ha kommit från eleverna.
          </note>
          <note>
            I det fall ett barn tar del av denna folder i exempelvis ett
            väntrum finns det ingen vuxen att fråga, ingen vuxen som kan förklara
            och förtydliga. Någonstans har ju en eller flera vuxna individer
            misslyckats med uppgiften att välja ut lämpligt material för målgruppen
            som vi pratar om. Att den här typen av situationer uppstår är
            tyvärr ingen nyhet, även om kanske just den här foldern är lite
            av ett extremt exempel.
          </note>
          <note>
            Sverigedemokraterna har sedan länge drivit frågan om att inrätta
            ett så kallat läromedelsråd i svensk skola med syfte att garantera
            tillgänglighet till högkvalitativa, neutrala och faktabaserade
            skolläromedel. Det finns i dag ett stort utbud, och det är såklart
            bra. Däremot vittnar många lärare om en spretighet, att kvalitetsnivån,
            neutraliteten och faktanivån är varierande.
          </note>
          <note>
            Lärare är absolut kompetenta att själva välja ut de läromedel
            de ska använda sig av i sin undervisning, och det ska såklart
            vara det vanliga tillvägagångssättet. Här är jag, ministern och
            sannolikt också Linus Sköld helt överens. Det är inte, som Linus
            föreslog, jag och Sverigedemokraternas riksdagsgrupp som ska besluta
            om det.
          </note>
          <note>
            Många lärare vittnar dock om att det är svårt att bedöma vilket
            underlag som håller tillräckligt hög kvalitet. Därför behöver
            vi ett läromedelsråd, med det ska inte tillsättas av vare sig
            Sverigedemokraterna eller Socialdemokraterna utan inrättas och
            bestå av professionen, forskare och skolmyndigheter som granskar
            och kvalitetsmärker läromedel. Då kan lärarna välja utifrån det
            certifierade urval läromedelsrådet har tagit fram. På så sätt
            löser vi problemet med underlag med låg kvalitet, faktafel, bristande
            pedagogisk struktur eller politisk vinkel – eller annat olämpligt
            och undermåligt mate ­ rial.
          </note>
          <note>
            Detta förslag har utbildningsministerns parti, Socialdemokraterna,
            konsekvent motsatt sig och röstat nej till. Nu verkar det dock
            inte omöjligt att den utredning som utbildningsministern själv
            nämner kommer att landa i ett liknande förslag som Sverigedemokraternas.
          </note>
          <note>
            Hur kommer statsrådet att ställa sig till förslaget, om det visar
            sig att Sverigedemokraterna åter legat steget före och inte varit
            naiva?
          </note>
          <note>
            Anf. 92 LINUS SKÖLD (S):
          </note>
          <note>
            Fru talman! Sverigedemokraterna och Rubbestad vill sortera barn
            baserat på bakgrundsfaktorer som utländsk bakgrund och funktionsvaria
            ­ tioner. De vill införa skoluniform i grundskolan och i strid
            med all veten ­ skap avskaffa modersmålsundervisningen. De vill
            också införa en litterär kanon. Detta är känt sedan tidigare.
            Nu lägger vi till att Rubbestad och SD även vill censurera information.
          </note>
          <note>
            Jag tycker att Rubbestad i stället skulle engagera sig i de frågor
            som ska styras politiskt, nämligen hur systemet fungerar. För
            mig är det betyd ­ ligt viktigare att vi pratar om de stora problemen
            i det svenska skolsystemet, nämligen vad vi kan göra åt den galopperande
            ojämlikheten och den skenande segregationen.
          </note>
          <note>
            I dag är det bästa sättet att förutse hur en elev kommer att
            prestera i skolan att titta på vilken utbildningsnivå elevens
            föräldrar har. Detta anstår inte ett system som det svenska, ett
            system som ska kompensera för skillnader i elevers uppväxtvillkor,
            leda till jämlikhet och tillgodose varenda unges behov.
          </note>
          <note>
            Rubbestad vill till varje pris skydda marknadsaktörerna. Hans
            parti tar ohejdade vinstuttag i försvar, värnar fristående huvudmäns
            rätt att i skolan ägna sig åt religiös indoktrinering och vill
            att det fortsatt ska saknas insyn i friskoleföretagen och vad
            de gör med våra gemensamma pengar.
          </note>
          <note>
            Sverigedemokraterna vill ha kvar ett segregerande skolsystem
            som skapar ojämlikhet och läcker pengar till ägare som ingen vet
            vilka de är. De vill skydda en privat sektors rätt att tjäna pengar
            på lägre lärartäthet, sämre behörighet och glädjebetyg.
          </note>
          <note>
            Rubbestad vet dock att dessa ståndpunkter inte är populära hos
            väljar ­ kåren, och därför vill han förtvivlat gärna prata om
            något annat. Således fortsätter vi att debattera Rubbetstad s
            moralpanik och lärarkårens partisympatier.
          </note>
          <note>
            Jag tycker att Rubbestad ska använda sitt sista inlägg i debatten
            till att berätta vad han vill göra för att öka likvärdigheten
            och den kompensatoriska förmågan i skolsystemet. Men det lär han
            inte göra eftersom han vet att i det avseendet saknar Sverigedemokraterna
            trovärdiga idéer.
          </note>
          <note>
            Anf. 93 Utbildningsminister ANNA EKSTRÖM (S):
          </note>
          <note>
            Fru talman! Jag får återigen och kanske för tredje gången upprepa
            att den aktuella broschyren inte är avsedd som ett undervisningsmaterial
            för barn i mellanstadiet eller för barn över huvud taget.
          </note>
          <note>
            Jag får också återigen upprepa att såvitt jag vet har rektorn
            i den aktuella skolan sett till att denna broschyr inte längre
            finns i något broschyrställ.
          </note>
          <note>
            Hur Michael Rubbestad kan få detta till att jag på något vis
            skulle ha sanktionerat broschyren, dess innehåll eller dess närvaro
            i den aktuella skolan är för mig en gåta.
          </note>
          <note>
            För mig är det självklart att vi ska ha en undervisning i sexualitet,
            relationer och samtycke som möter barnens behov, är anpassad efter
            barnens mognadsgrad och, precis som Linus Sköld påpekade i sitt
            första inlägg, är anpassad efter de frågor barn och elever har.
          </note>
          <note>
            Jag är glad över att jag lever i ett land där vi har en lång
            och fin historia av sex- och samlevnadsundervisning.
          </note>
          <note>
            Jag är också glad över att vi har rektorer som tar ansvar för
            sina skolor och till exempel plockar bort en broschyr som inte
            hör hemma där. Detta hände för några månader sedan i Umeå, och
            jag är glad och nöjd över att vara utbildningsminister i ett land
            där rektorer agerar när något inträffar på deras skolor.
          </note>
          <note>
            Jag är också stolt över att vara utbildningsminister i ett land
            där lärarna bestämmer vilka läromedel som ska användas i klassrummen.
          </note>
          <note>
            Fru talman! Sist men inte minst kan jag upplysa Michael Rubbestad
            om att det är jag som har tillsatt utredningen om läromedel och
            läromedelskvalitet. Det är jag som vill att den aktuella utredaren
            ska se över till ­ gången till läromedel av hög kvalitet. Jag
            gör detta för att jag vet att det finns ny och intressant forskning
            som visar hur viktiga läromedlen är, inte minst i en tid när vi
            tyvärr har en svår och ihållande brist på behöriga och utbildade
            lärare i alla ämnen i hela landet.
          </note>
          <note>
            Fru talman! Jag ser med förväntan fram emot förslagen i utredningen,
            men jag tar mig rätten att vänta tills utredningen har lämnat
            sina förslag innan jag har synpunkter på hur de ser ut i detalj.
          </note>
          <note>
            Jag passar också på att hålla med Linus Sköld om att vi har väldigt
            stora och allvarliga problem i svensk skola: den stora lärarbristen,
            bristen på kompetensutveckling för lärare och den galopperande
            ojämlikheten. Dessa problem måste vi ta itu med tillsammans.
          </note>
          <note>
            Jag välkomnar förstås en debatt om vartenda skrymsle i svensk
            skola, men de riktigt stora och viktiga frågorna handlar om elevernas
            kunskapsresultat och den bristande jämlikheten.
          </note>
          <note>
            Anf. 94 MICHAEL RUBBESTAD (SD):
          </note>
          <note>
            Fru talman! Jag tackar utbildningsministern för ett bra svar.
          </note>
          <note>
            I sitt anförande lyfte Linus Sköld upp jag vet inte hur många
            felaktigheter om Sverigedemokraternas politik. Det skulle krävas
            betydligt mer än två minuter för att diskutera dem, men det kommer
            säkert fler tillfällen.
          </note>
          <note>
            RFSU och RFSL är de organisationer som tagit fram den folder
            vi pratar om. Uppenbarligen anser de att språket i den är lämpligt.
            Varje dag anlitas dessa organisationer av svenska skolor, och
            2007 utnämndes RFSL dessutom till årets svenska lobbyorganisation.
          </note>
          <note>
            Med stor makt kommer också ett stort ansvar, sägs det. Är man
            en organisation som svensk skola vänder sig till i dessa frågor
            är det viktigt att man tar detta ansvar på allvar och föregår
            med gott exempel.
          </note>
          <note>
            På RFSU:s hemsida finns en navigeringsmeny, och där kan man läsa
            fakta om ”grovt könsord”, läsa om ”grovt könsords” inre delar,
            se illustrationer av ”grovt könsord” och så vidare. Vad det faktiskt
            står i stället för ”grovt könsord” är inget jag avser att säga
            i riksdagens kammare, men jag tror att alla ändå förstår vad som
            står. Ordvalen är konsekvent återkommande och utan alternativ.
          </note>
          <note>
            År 2016 nekades en lärare att delta på en lektion som RFSL besökte
            för att eleverna skulle våga prata fritt. En 13-årig pojke berättade
            efteråt att flera av barnen mådde dåligt efter det ”äckliga sexpratet”.
            Med sig hem hade han en länk till dejtingsajten Qruiser, som då
            nyligen varit i blåsväder för att ha publicerat erotiska bilder
            av minderåriga.
          </note>
          <note>
            Den utveckling vi ser är mycket oroväckande, och här har statsrådet
            ett stort ansvar. Om några månader ska en hel årskull börja mellanstadiet,
            och jag hoppas verkligen att dessa barn slipper uppleva lektioner
            med RFSL som kör ut läraren och delar länkar till webbsidor med
            erotiskt material. Jag hoppas också att de ska slippa hitta foldern
            Sex och trans i väntrummet hos skolsyster. Den är borta i Umeå,
            men är den borta på alla andra ställen? Kan utrikesministern garantera
            det?
          </note>
          <note>
            Anf. 95 Utbildningsminister ANNA EKSTRÖM (S):
          </note>
          <note>
            Fru talman! Den svenska skolans historia är också en historia
            där sex ‑ och samlevnadsundervisning har haft en viktig och betydelsefull
            plats. Det handlar om kvinnans frigörelse och om det stora arbete
            som våra företrädare och föregångare har utfört när det gäller
            att se till att generatio ­ ner av barn och elever har fått en
            sex- och samlevnadsundervisning som har gett dem möjligheter att
            vara den de är och att ta ett stort ansvar för sina egna handlingar
            men också när det gäller att se till att man kan leva livet på
            det sätt som man själv vill. Där har vår sex- och samlevnads ­
            undervisning tjänat oss väl i vårt land.
          </note>
          <note>
            Den kom inte till av en slump. Den kom till efter lång och hård
            kamp, och de som utförde denna kamp var pionjärerna inom RFSU
            och framför allt Elise Ottesen-Jensen , som tog mycket stora personliga
            strider och utstod ett stort personligt obehag för att kunna genomföra
            de viktiga reformer som har gett oss den sex- och samlevnadsundervisning
            som vi nu har.
          </note>
          <note>
            Betyder detta att det är fritt fram att göra vad som helst, som
            det antyds i slutanförandet? Betyder det att lärare i svensk skola
            har abdikerat till förmån för olika särintressen? Svaret på den
            frågan, fru talman, är nej. Det är läraren som ansvarar för undervisningen.
            Det är läraren som ansvarar för det som sker under undervisningen
            i klassrummet. Om läraren bedömer att det är en fördel att man
            har en inbjuden föreläsare eller liknande är det upp till läraren
            att bjuda in, men det är hela tiden läraren som har ansvar för
            undervisningen. Detta, fru talman, gäller också i ämnet sexualitet,
            samtycke och relationer.
          </note>
          <note>
            Jag vill också för fjärde eller femte gången betona att den broschyr
            som Michael Rubbestad om och om igen citerar ur och de ordval
            som han hänvisar till inte, såvitt jag vet, är avsedd för mellanstadieelever
            och framför allt inte som undervisningsmaterial för mellanstadieelever.
          </note>
          <note>
            Interpellationsdebatten var härmed avslutad.
          </note>
          <note>
            § 19 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 28 maj
          </note>
          <note>
            2020/21:778 Jakten på ripa
          </note>
          <note>
            av Kjell-Arne Ottosson (KD)
          </note>
          <note>
            till statsrådet Jennie Nilsson (S)
          </note>
          <note>
            § 20 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 28 maj
          </note>
          <note>
            2020/21:3010 Rättssäkerheten för konvertiter hos svenska migra
            ­ tionsmyndigheter
          </note>
          <note>
            av Gudrun Brunegård (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3011 Fortsatt tillgång till säker och passande ammunition
            för jägare och sportskyttar
          </note>
          <note>
            av Marléne Lund Kopparklint (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3012 Blyförbud i våtmark kontra oskuldspresumtion
          </note>
          <note>
            av Marléne Lund Kopparklint (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3013 Begränsning av utövande av sportskytte på mål gjorda
            av stål
          </note>
          <note>
            av Marléne Lund Kopparklint (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3014 Hot mot lärare
          </note>
          <note>
            av Björn Söder (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:3015 Tillgången till rent dricksvatten
          </note>
          <note>
            av Lotta Olsson (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3016 Användning av blyammunition
          </note>
          <note>
            av Sten Bergheden (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3017 Förgiftat vatten
          </note>
          <note>
            av Lotta Olsson (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3018 Behovet av blyammunition inom jakt och skytte
          </note>
          <note>
            av Sten Bergheden (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3019 Blyförbud i ammunition
          </note>
          <note>
            av Sten Bergheden (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3020 Orättvis behandling av kyrkliga församlingar under
            pandemin
          </note>
          <note>
            av Aron Emilsson (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:3021 Arbetsgivarkrav på rätt åsikter hos de anställda
          </note>
          <note>
            av Staffan Eklöf (SD)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:3022 Barnens trygghet i skolan
          </note>
          <note>
            av Boriana Åberg (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:3023 En utvärdering av krisstöden till kultursektorn
          </note>
          <note>
            av Magnus Stuart (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:3024 Nya beräkningsgrunder för väganslag
          </note>
          <note>
            av Saila Quicklund (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3025 Elpriserna
          </note>
          <note>
            av Hans Wallmark (M)
          </note>
          <note>
            till statsrådet Anders Ygeman (S)
          </note>
          <note>
            2020/21:3026 Coronacertifikat och ökad rörlighet inom Norden
          </note>
          <note>
            av Johan Hultberg (M)
          </note>
          <note>
            till statsrådet Anna Hallberg (S)
          </note>
          <note>
            2020/21:3027 Otillräckliga väganslag till Jämtlands län
          </note>
          <note>
            av Saila Quicklund (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3028 Ny form av ombud för barn
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3029 Reglerna för kameraövervakning
          </note>
          <note>
            av Andreas Carlson (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 21 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 28 maj
          </note>
          <note>
            2020/21:2916 Hot om konkursvåg
          </note>
          <note>
            av Lars Hjälmered (M)
          </note>
          <note>
            till finansminister Magdalena Andersson (S)
          </note>
          <note>
            2020/21:2863 Ett vaccinationspass i Norden
          </note>
          <note>
            av Angelika Bengtsson (SD)
          </note>
          <note>
            till statsrådet Anna Hallberg (S)
          </note>
          <note>
            § 22 Kammaren åtskildes kl. 15.40.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 11 anf.
            37 (delvis),
          </note>
          <note>
            av förste vice talmannen därefter till och med § 17 anf. 82 (delvis)
            och
          </note>
          <note>
            av tredje vi c e talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Meddelande om frågestund
          </note>
          <note>
            § 2 Anmälan om subsidiaritetsprövning
          </note>
          <note>
            § 3 Anmälan om fördröjt svar på interpellation
          </note>
          <note>
            § 4 Ärende för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Svar på interpellation 2020/21:666 om biobränsle och klimat-
            och miljömålen
          </note>
          <note>
            Anf. 1 Miljö- och klimatminister PER BOLUND (MP)
          </note>
          <note>
            Anf. 2 JENS HOLM (V)
          </note>
          <note>
            Anf. 3 Miljö- och klimatminister PER BOLUND (MP)
          </note>
          <note>
            Anf. 4 JENS HOLM (V)
          </note>
          <note>
            Anf. 5 Miljö- och klimatminister PER BOLUND (MP)
          </note>
          <note>
            Anf. 6 JENS HOLM (V)
          </note>
          <note>
            Anf. 7 Miljö- och klimatminister PER BOLUND (MP)
          </note>
          <note>
            § 7 Svar på interpellation 2020/21:680 om strandskyddets framtid
          </note>
          <note>
            Anf. 8 Miljö- och klimatminister PER BOLUND (MP)
          </note>
          <note>
            Anf. 9 KJELL JANSSON (M)
          </note>
          <note>
            Anf. 10 Miljö- och klimatminister PER BOLUND (MP)
          </note>
          <note>
            Anf. 11 KJELL JANSSON (M)
          </note>
          <note>
            Anf. 12 Miljö- och klimatminister PER BOLUND (MP)
          </note>
          <note>
            Anf. 13 KJELL JANSSON (M)
          </note>
          <note>
            Anf. 14 Miljö- och klimatminister PER BOLUND (MP)
          </note>
          <note>
            § 8 Svar på interpellation 2020/21:715 om besked gällande slutförvaret
          </note>
          <note>
            Anf. 15 Miljö- och klimatminister PER BOLUND (MP)
          </note>
          <note>
            Anf. 16 LARS HJÄLMERED (M)
          </note>
          <note>
            Anf. 17 Miljö- och klimatminister PER BOLUND (MP)
          </note>
          <note>
            Anf. 18 LARS HJÄLMERED (M)
          </note>
          <note>
            Anf. 19 Miljö- och klimatminister PER BOLUND (MP)
          </note>
          <note>
            Anf. 20 LARS HJÄLMERED (M)
          </note>
          <note>
            Anf. 21 Miljö- och klimatminister PER BOLUND (MP)
          </note>
          <note>
            § 9 Svar på interpellation 2020/21:718 om vindkraft och spridning
            av mikroplaster
          </note>
          <note>
            Anf. 22 Miljö- och klimatminister PER BOLUND (MP)
          </note>
          <note>
            Anf. 23 ALEXANDRA ANSTRELL (M)
          </note>
          <note>
            Anf. 24 Miljö- och klimatminister PER BOLUND (MP)
          </note>
          <note>
            Anf. 25 ALEXANDRA ANSTRELL (M)
          </note>
          <note>
            Anf. 26 Miljö- och klimatminister PER BOLUND (MP)
          </note>
          <note>
            Anf. 27 ALEXANDRA ANSTRELL (M)
          </note>
          <note>
            Anf. 28 Miljö- och klimatminister PER BOLUND (MP)
          </note>
          <note>
            § 10 Svar på interpellation 2020/21:723 om likvärdig bedömning
            och tillsyn av impregnerat trä
          </note>
          <note>
            Anf. 29 Miljö- och klimatminister PER BOLUND (MP)
          </note>
          <note>
            Anf. 30 LARRY SÖDER (KD)
          </note>
          <note>
            Anf. 31 Miljö- och klimatminister PER BOLUND (MP)
          </note>
          <note>
            Anf. 32 LARRY SÖDER (KD)
          </note>
          <note>
            Anf. 33 Miljö- och klimatminister PER BOLUND (MP)
          </note>
          <note>
            Anf. 34 LARRY SÖDER (KD)
          </note>
          <note>
            Anf. 35 Miljö- och klimatminister PER BOLUND (MP)
          </note>
          <note>
            § 11 Svar på interpellation 2020/21:733 om vindkraftens påverkan
            på djurlivet
          </note>
          <note>
            Anf. 36 Miljö- och klimatminister PER BOLUND (MP)
          </note>
          <note>
            Anf. 37 ALEXANDRA ANSTRELL (M)
          </note>
          <note>
            Anf. 38 Miljö- och klimatminister PER BOLUND (MP)
          </note>
          <note>
            Anf. 39 ALEXANDRA ANSTRELL (M)
          </note>
          <note>
            Anf. 40 Miljö- och klimatminister PER BOLUND (MP)
          </note>
          <note>
            Anf. 41 ALEXANDRA ANSTRELL (M)
          </note>
          <note>
            Anf. 42 Miljö- och klimatminister PER BOLUND (MP)
          </note>
          <note>
            § 12 Svar på interpellation 2020/21:734 om åtgärder för ökad
            trafiksäkerhet för jakthundar
          </note>
          <note>
            Anf. 43 Infrastrukturminister TOMAS ENEROTH (S)
          </note>
          <note>
            Anf. 44 ERIK OTTOSON (M)
          </note>
          <note>
            Anf. 45 Infrastrukturminister TOMAS ENEROTH (S)
          </note>
          <note>
            Anf. 46 ERIK OTTOSON (M)
          </note>
          <note>
            Anf. 47 Infrastrukturminister TOMAS ENEROTH (S)
          </note>
          <note>
            Anf. 48 ERIK OTTOSON (M)
          </note>
          <note>
            Anf. 49 Infrastrukturminister TOMAS ENEROTH (S)
          </note>
          <note>
            § 13 Svar på interpellation 2020/21:684 om trängselskatt och
            smittspridning i kollektivtrafiken
          </note>
          <note>
            Anf. 50 Finansminister MAGDALENA ANDERSSON (S)
          </note>
          <note>
            Anf. 51 CHARLOTTE QUENSEL (SD)
          </note>
          <note>
            Anf. 52 Finansminister MAGDALENA ANDERSSON (S)
          </note>
          <note>
            Anf. 53 CHARLOTTE QUENSEL (SD)
          </note>
          <note>
            Anf. 54 Finansminister MAGDALENA ANDERSSON (S)
          </note>
          <note>
            Anf. 55 CHARLOTTE QUENSEL (SD)
          </note>
          <note>
            Anf. 56 Finansminister MAGDALENA ANDERSSON (S)
          </note>
          <note>
            § 14 Svar på interpellation 2020/21:703 om överskattning av skatteintäkter
          </note>
          <note>
            Anf. 57 Finansminister MAGDALENA ANDERSSON (S)
          </note>
          <note>
            Anf. 58 JOHNNY SKALIN (SD)
          </note>
          <note>
            Anf. 59 Finansminister MAGDALENA ANDERSSON (S)
          </note>
          <note>
            Anf. 60 JOHNNY SKALIN (SD)
          </note>
          <note>
            Anf. 61 Finansminister MAGDALENA ANDERSSON (S)
          </note>
          <note>
            Anf. 62 JOHNNY SKALIN (SD)
          </note>
          <note>
            Anf. 63 Finansminister MAGDALENA ANDERSSON (S)
          </note>
          <note>
            § 15 Svar på interpellation 2020/21:706 om inbetalning av skatter
            man fått anstånd med
          </note>
          <note>
            Anf. 64 Finansminister MAGDALENA ANDERSSON (S)
          </note>
          <note>
            Anf. 65 JAN ERICSON (M)
          </note>
          <note>
            Anf. 66 Finansminister MAGDALENA ANDERSSON (S)
          </note>
          <note>
            Anf. 67 JAN ERICSON (M)
          </note>
          <note>
            Anf. 68 Finansminister MAGDALENA ANDERSSON (S)
          </note>
          <note>
            Anf. 69 JAN ERICSON (M)
          </note>
          <note>
            Anf. 70 Finansminister MAGDALENA ANDERSSON (S)
          </note>
          <note>
            § 16 Svar på interpellation 2020/21:732 om Tullverkets uppdrag
          </note>
          <note>
            Anf. 71 Finansminister MAGDALENA ANDERSSON (S)
          </note>
          <note>
            Anf. 72 DAVID LÅNG (SD)
          </note>
          <note>
            Anf. 73 Finansminister MAGDALENA ANDERSSON (S)
          </note>
          <note>
            Anf. 74 DAVID LÅNG (SD)
          </note>
          <note>
            Anf. 75 Finansminister MAGDALENA ANDERSSON (S)
          </note>
          <note>
            Anf. 76 DAVID LÅNG (SD)
          </note>
          <note>
            Anf. 77 Finansminister MAGDALENA ANDERSSON (S)
          </note>
          <note>
            § 17 Svar på interpellation 2020/21:722 om objektiv undervisning
            i skolan
          </note>
          <note>
            Anf. 78 Utbildningsminister ANNA EKSTRÖM (S)
          </note>
          <note>
            Anf. 79 TOBIAS ANDERSSON (SD)
          </note>
          <note>
            Anf. 80 LINUS SKÖLD (S)
          </note>
          <note>
            Anf. 81 Utbildningsminister ANNA EKSTRÖM (S)
          </note>
          <note>
            Anf. 82 TOBIAS ANDERSSON (SD)
          </note>
          <note>
            Anf. 83 LINUS SKÖLD (S)
          </note>
          <note>
            Anf. 84 Utbildningsminister ANNA EKSTRÖM (S)
          </note>
          <note>
            Anf. 85 TOBIAS ANDERSSON (SD)
          </note>
          <note>
            Anf. 86 Utbildningsminister ANNA EKSTRÖM (S)
          </note>
          <note>
            § 18 Svar på interpellation 2020/21:747 om olämplig information
            inom sex och samlevnad i mellanstadiet
          </note>
          <note>
            Anf. 87 Utbildningsminister ANNA EKSTRÖM (S)
          </note>
          <note>
            Anf. 88 MICHAEL RUBBESTAD (SD)
          </note>
          <note>
            Anf. 89 LINUS SKÖLD (S)
          </note>
          <note>
            Anf. 90 Utbildningsminister ANNA EKSTRÖM (S)
          </note>
          <note>
            Anf. 91 MICHAEL RUBBESTAD (SD)
          </note>
          <note>
            Anf. 92 LINUS SKÖLD (S)
          </note>
          <note>
            Anf. 93 Utbildningsminister ANNA EKSTRÖM (S)
          </note>
          <note>
            Anf. 94 MICHAEL RUBBESTAD (SD)
          </note>
          <note>
            Anf. 95 Utbildningsminister ANNA EKSTRÖM (S)
          </note>
          <note>
            § 19 Anmälan om interpellation
          </note>
          <note>
            § 20 Anmälan om frågor för skriftliga svar
          </note>
          <note>
            § 21 Anmälan om skriftliga svar på frågor
          </note>
          <note>
            § 22 Kammaren åtskildes kl. 15.40.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
