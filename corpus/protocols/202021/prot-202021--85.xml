<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--85</head>
          <docDate when="2021-02-26">2021-02-26</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 5 februari justerades.
          </note>
          <note>
            § 2 Anmälan om återtagande av plats i riksdagen
          </note>
          <note>
            Tredje vice talmannen meddelade
          </note>
          <note>
            att Johan Hedin (C) skulle återta sin plats i riksdagen från
            och med den 1 mars , varigenom uppdraget som ersättare skulle
            upphöra för Hannes Hervieu (C) och
          </note>
          <note>
            att David Perez (SD) skulle återta sin plats i riksdagen från
            och med den 1 mars , varigenom uppdraget som ersättare skulle
            upphöra för Monika Lövgren (SD).
          </note>
          <note>
            § 3 Avsägelse
          </note>
          <note>
            Tredje vice talmannen meddelade att Helena Bouveng (M) avsagt
            sig uppdraget som suppleant i delegationen till den gemensamma
            parlamentariska kontrollgruppen för Europol.
          </note>
          <note>
            Kammaren biföll denna avsägelse.
          </note>
          <note>
            § 4 Anmälan om kompletteringsval
          </note>
          <note>
            Tredje vice talmannen meddelade att Moderaternas partigrupp anmält
            Helena Bouveng som ledamot i delegationen till den gemensamma
            parlamentariska kontrollgruppen för Europol och Ellen Juntti som
            suppleant i delegationen till den gemensamma parlamentariska kontrollgruppen
            för Europol.
          </note>
          <note>
            Tredje vice talmannen förklarade valda till
          </note>
          <note>
            ledamot i delegationen till den gemensamma parlamentariska kontrollgruppen
            för Europol
          </note>
          <note>
            Helena Bouveng (M)
          </note>
          <note>
            suppleant i delegationen till den gemensamma parlamentariska
            kontrollgruppen för Europol
          </note>
          <note>
            Ellen Juntti (M)
          </note>
          <note>
            § 5 Anmälan om subsidiaritetsprövning
          </note>
          <note>
            Tredje vice talmannen anmälde att utdrag ur prot. 2020/21:30
            för torsdagen den 25 februari i ärende om subsidiaritetsprövning
            av EU-förslag hade kommit in från miljö- och jordbruksutskottet.
          </note>
          <note>
            § 6 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 443
          </note>
          <note>
            Till riksdagen
          </note>
          <note>
            Interpellation 2020/21:443 Långtidssjuka i covid ‑ 19
          </note>
          <note>
            av Lotta Olsson (M)
          </note>
          <note>
            Interpellationen kommer att besvaras torsdagen den 11 mars 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 24 februari 2021
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2020/21:464
          </note>
          <note>
            Till riksdagen
          </note>
          <note>
            Interpellation 2020/21:464 Stängning av restauranger
          </note>
          <note>
            av Lotta Olsson (M)
          </note>
          <note>
            Interpellationen kommer att besvaras torsdagen den 11 mars 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 24 februari 2021
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2020/21:470
          </note>
          <note>
            Till riksdagen
          </note>
          <note>
            Interpellation 2020/21:470 Ökad kunskap för att motverka könsstympning
          </note>
          <note>
            av Amineh Kakabaveh (-)
          </note>
          <note>
            Interpellationen kommer att besvaras torsdagen den 11 mars 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 24 februari 2021
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2020/21:476
          </note>
          <note>
            Till riksdagen
          </note>
          <note>
            Interpellation 2020/21:476 Tillgången till lärlingsplatser
          </note>
          <note>
            av Lars Beckman (M)
          </note>
          <note>
            Interpellationen kommer att besvaras tisdagen den 23 mars 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 25 februari 2021
          </note>
          <note>
            Arbetsmarknadsdepartementet
          </note>
          <note>
            Eva Nordmark (S)
          </note>
          <note>
            Enligt uppdrag
          </note>
          <note>
            Charlotte Kugelberg
          </note>
          <note>
            Expeditionschef
          </note>
          <note>
            Interpellation 2020/21:485
          </note>
          <note>
            Till riksdagen
          </note>
          <note>
            Interpellation 2020/21:485 Vaccinationsmotstånd bland vårdpersonal
          </note>
          <note>
            av Hans Rothenberg (M)
          </note>
          <note>
            Interpellationen kommer att besvaras torsdagen den 11 mars 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 24 februari 2021
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2020/21:490
          </note>
          <note>
            Till riksdagen
          </note>
          <note>
            Interpellation 2020/21:490 Konkurser inom restaurang- och besöks
            ­ näringen
          </note>
          <note>
            av Hans Rothenberg (M)
          </note>
          <note>
            Interpellationen kommer att besvaras tisdagen den 23 mars 2021.
          </note>
          <note>
            Skälet till dröjsmålet är tidigare inbokade arrangemang.
          </note>
          <note>
            Stockholm den 25 februari 2020
          </note>
          <note>
            Näringsdepartementet
          </note>
          <note>
            Ibrahim Baylan (S)
          </note>
          <note>
            Enligt uppdrag
          </note>
          <note>
            Christina Nyström
          </note>
          <note>
            Tf. expeditionschef
          </note>
          <note>
            § 7 Anmälan om granskningsrapport
          </note>
          <note>
            Tredje vice talmannen anmälde att följande granskningsrapport
            hade kommit in från Riksrevisionen och överlämnats till näringsutskottet
            :
          </note>
          <note>
            RiR 2021:2 Transportbidraget – bristande underlag och oklar måluppfyllelse
          </note>
          <note>
            § 8 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Redogörelser
          </note>
          <note>
            2020/21:RS3 till utrikesutskottet
          </note>
          <note>
            2020/21:RS4 till konstitutionsutskottet
          </note>
          <note>
            Motioner
          </note>
          <note>
            2020/21:3864 och 3866 till finansutskottet
          </note>
          <note>
            § 9 Svar på interpellation 2020/21:380 om värnande av träbyggna
            ­ tioner i utomhusmiljö
          </note>
          <note>
            Anf. 1 Miljö- och klimatminister PER BOLUND (MP):
          </note>
          <note>
            Fru talman! Larry Söder har frågat mig om jag kommer att säkerställa
            att svenska producenter av impregnerat trä ska få verka på samma
            villkor som producenterna i övriga EU-länder. Jag svarar i egenskap
            av ny miljö ‑ och klimatminister .
          </note>
          <note>
            Regeringen arbetar med flera insatser för att minska klimatpåverkan
            , och ett ökat träbyggande bidrar till flera av regeringens klimatmål
            för att minska utsläppen. Trä har egenskaper som även ger bra
            förutsättningar för industriell byggproduktion, en hög grad av
            prefabricering och serietillverkning.
          </note>
          <note>
            Träskyddsmedel är biocidprodukter som innehåller kemiska ämnen
            som motverkar att virke bryts ned av rötsvampar eller träförstörande
            insekter. Många träskyddsmedel är giftiga och kan skada både människors
            hälsa och miljön . De kan innehålla ämnen som kreosot, arsenik,
            krom och koppar. Träskyddsmedel måste godkännas av Kemikalieinspektionen
            innan de får användas för impregnering.
          </note>
          <note>
            Anläggningar för träskyddsimpregnering utgör miljöfarlig verksamhet
            enligt miljöbalken. Beroende på hur stora volymer som verksamheten
            hanterar krävs antingen tillstånd eller att en anmälan görs till
            kommunen. De större verksamheterna omfattas av industriutsläppsdirektivet
            , 2010/75/EU .
          </note>
          <note>
            Industriutsläppsdirektivet s huvudsakliga syfte är att förebygga
            och begränsa föroreningar från EU:s största industrianläggningar.
            Genom branschvisa genomförandebeslut, så kallade BAT-slutsatser,
            ställs bindan ­ de krav på användning av bästa tillgängliga teknik.
            Träskyddsimpregnering omfattas av BAT-slutsatserna för ytbehandling
            med organiska lösningsmedel, inklusive behandling av trä och träprodukter
            med kemikalier, vilka kommer att börja gälla 2024.
          </note>
          <note>
            Genom regleringen på EU-nivå säkerställs att alla verksamheter
            inom EU som omfattas av industriutsläppsdirektivet lever upp till
            en gemensam lägsta miljöskyddsnivå och att förutsättningarna för
            konkurrens på mer lika villkor därmed ökar. Direktivet är ett
            minimidirektiv, vilket innebär att medlemsstaterna får ställa
            strängare krav nationellt.
          </note>
          <note>
            Med tanke på den risk för människors hälsa och miljön som träskydds
            ­ impregnering innebär är det viktigt att även mindre verksamheter
            omfattas av tydliga krav. Naturvårdsverkets föreskrifter avser
            s kyddsåtgärder och försiktighetsmått vid behandling genom tryck-
            eller vakuumimpregnering respektive behandling genom doppning
            mot mögel- och blånadsangrepp. Föreskrifterna gäller både för
            de verksamheter som omfattas av industriutsläppsdirektivet och
            för de mindre verksamheter som i Sverige är anmälningspliktiga
            men inte omfattas av direktivet.
          </note>
          <note>
            Naturvårdsverket gör nu en översyn av föreskrifterna, som hunnit
            bli 20 år gamla. Myndigheten uppger att man kommer att se över
            om föreskrifterna behöver uppdateras utifrån den utveckling som
            har skett i branschen och även beakta vad som gäller enligt beslutade
            BAT-slutsatser.
          </note>
          <note>
            Regeringens ambition är att svenska företag ska ha goda konkurrensförutsättningar
            samtidigt som produktionen ska vara hållbar och ett högt miljöskydd
            säkerställs.
          </note>
          <note>
            Anf. 2 LARRY SÖDER (KD):
          </note>
          <note>
            Fru talman! Lite siffror bara till att börja med: Skogsindustrin
            hade 2019 ett exportvärde på 150 miljarder kronor. Investeringar
            gjordes i Sverige för 13,4 miljarder kronor, och 120 000 är sysselsatta
            i skogsnäringen i Sverige. Det är bara att komma ihåg att detta
            inte är någon liten näring i Sverige. Det är en omfattande sektor
            vi pratar om; jag tror att ministern är fullt medveten om detta.
            Jag vet också att ministern värnar oerhört om den positiva utvecklingen
            för träbyggnaden i Sverige och internationellt.
          </note>
          <note>
            Vi vet båda två att det i en konservativ bransch som byggbranschen
            ibland är svårt med förändringar. Men vi måste nog ändå konstatera
            att utvecklingen har gått ganska fort på detta område. Sverige
            är i själva verket redan i dag, menar jag, ledande inom denna
            utveckling i Europa. Som ett utpräglat skogsland kan vi förstås
            också bli en stark exportör på området.
          </note>
          <note>
            Jag vill informera ministern om att jag tillsammans med din partikollega
            Emma Hult har initierat ett råd i riksdagen i syfte att öka byggnationen
            med trä i utemiljön. Tillsammans har vi också i en debattartikel
            belyst möjligheterna att använda impregnerat trä i stadskärnor
            runt om i landet efter ­ som alternativen ofta påverkar miljön
            negativt betydligt mer. Stål, betong och oljebaserade plastprodukter
            används ofta, menar jag, slentrianmässigt eller av gammal vana.
            Jag menar att man ska använda det material som har bäst förutsättningar
            ur alla aspekter, det vill säga sett till både uppdrag och miljöhänsyn.
          </note>
          <note>
            När man bygger med trä utomhus eller i utsatta konstruktioner
            måste träprodukten som används ofta skyddas från röta, precis
            som ministern berättar i sitt svar. Då är det lämpligt att använda
            ett träskyddsmedel eller göra en kemisk modifiering av träet.
            Några andra alternativ som ger träet en lång hållbarhet och beständighet
            finns egentligen inte. Byggnationer där träskyddsmedel inte används
            ruttnar snabbt, och risken för att en bryg ­ ga trampas igenom
            eller att en lekplats faktiskt blir en fara ökar. Kost ­ naden
            för ombyggnation är alltså också en viktig aspekt när man tänker
            på den modifiering av träet som behöver göras.
          </note>
          <note>
            Jag ser en betydande risk för att vi i Sverige om vi inte ser
            upp slår undan benen på en bransch som har möjlighet att på allvar
            öka byggandet med trä runt om i landets kommuner och stadskärnor.
            Risken finns också att Sveriges konkurrensmöjligheter minskar
            om Sverige ska ha andra villkor och regleringar än andra länder
            i Europa.
          </note>
          <note>
            Jag syftar på att Naturvårdsverket nu arbetar om föreskrifterna
            för hantering av träskyddsmedel. Det naturliga hade i stället
            varit att avvakta regleringen som ändå kommer att hanteras inom
            ramen för industriutsläppsförordningen och bästa tillgängliga
            teknik, som numera inkluderar träskyddsindustrin i Europa genom
            de så kallade BAT-slutsatserna, precis som ministern sa.
          </note>
          <note>
            Jag skulle vilja fråga ministern en gång till: Är det inte lämpligt
            att vi har samma regler som i Europa och inte gör så att svensk
            industri utsätts för mer regleringar än konkurrenterna i Europa
            gör?
          </note>
          <note>
            Anf. 3 Miljö- och klimatminister PER BOLUND (MP):
          </note>
          <note>
            Fru talman! Jag vill tacka Larry Söder för en viktig interpellation.
            Det är bra att vi delar ambitionen att öka träbyggandet i Sverige.
            Regeringen har också höga mål för att vi ska bygga mer i trä.
            Vi ser detta som en väldigt viktig del av vår strategi för att
            minska klimat- och miljöbelastningen från byggande. Vi vet att
            bygg- och anläggningssektorn står för i runda slängar en femtedel
            av alla utsläpp i vårt land. Det är såklart oerhört viktigt att
            vi hittar den bästa tekniken och de bästa materialen för att minska
            klimatpåverkan.
          </note>
          <note>
            Där har också regeringen beslutat om klimatdeklarationer för
            byggnader, som kommer att göra det tydligt vilka byggnader och
            vilka val av material som har minst fotavtryck. Det gör att vi
            kommer att styra i riktning mot mer träbyggande i Sverige.
          </note>
          <note>
            Med detta sagt ska vi självklart göra insatser för att också
            stål och betong som vi använder i byggnation ska bli mer hållbara.
            Där har vi nu fantastiska möjligheter med till exempel Hybritprojektet
            och det nyligen lanserade H2-projektet, som ju handlar om att
            producera stål med vätgas i stället för med kol, vilket ju minskar
            klimatavtrycket enormt kraftigt. Det finns även en färdplan för
            betongindustrin för att man ska kunna bli en del av ett fossilfritt
            nollutsläppssamhälle i framtiden.
          </note>
          <note>
            Träbyggandet kommer att ha en viktig roll och har en viktig roll.
            Jag ser inte den risk som Larry Söder talar om, att vi skulle
            slå undan benen för betongindustrin. Vi har ju haft en nationell
            reglering sedan lång tid tillbaka, och svensk träbyggnadsindustri
            har klarat konkurrensen väldigt bra. Nu kommer det ett EU-arbete
            som också handlar om att ha mer ge ­ mensamma regler. Det kommer
            inte att träda i kraft förrän 2024. Än är vi alltså inte där.
          </note>
          <note>
            Samtidigt som vi delar ambitionen att ge goda förutsättningar
            för svensk träbyggnadsindustri och svensk impregneringsindustri
            måste vi också ha fokus på att det finns stora miljörisker med
            verksamheten. Vi vet att flera olika miljöproblem kan uppkomma
            genom impregnering. Det handlar om utsläpp till mark och vatten
            och också om hur man hanterar spillbitar med ämnen som kan vara
            väldigt farliga för miljön och hur man hanterar överflödiga rester.
            Många träskyddsmedel är giftiga och kan vålla skada, inte minst
            på vattenlevande organismer. Där har vi mycket arbete att göra
            för att skapa en god vattenmiljö och levande hav.
          </note>
          <note>
            Dessutom är många ämnen svårnedbrytbara och finns kvar i miljön
            under lång tid. Där har vi tyvärr ett historiskt arkiv att gå
            tillbaka till. Vi har ett saneringsanslag för Naturvårdsverket
            som gäller förorenade områden. Där har vi hittills bidragit till
            att 128 av de mest förorenade områdena har kunnat saneras. De
            objekt som har beviljats flest anslag finns inom sågverks- och
            träskyddsbranschen. Där är det 37 olika områden som har sanerats
            med allmänna medel just för att man inte har klarat av att hålla
            dessa ämnen borta från miljön. Vi får inte upprepa gamla misstag,
            utan vi ska se till att detta sker med den säkerhet och trygghet
            för människors hälsa och för miljön som krävs.
          </note>
          <note>
            Jag ser inte den risk som Larry Söder ser, att vi får en dubbelreglering.
            Som jag sa i mitt svar faller mindre verksamheter utanför den
            reglering som finns på EU-nivå. Skulle vi inte ha några kriterier
            från Naturvårdsverket skulle de inte omfattas av några krav alls.
            Det tror jag vore dumt. Vi behöver se till att även små aktörer
            har rimliga krav och därmed sköter sitt miljöarbete.
          </note>
          <note>
            För större verksamheter är det alltså först 2024 som de nya EU-reglerna
            träder i kraft. Där har också Naturvårdsverket tydligt sagt att
            man när man ser över regelverken kommer att ha ett starkt fokus
            på det EU-arbete som redan pågår och se till att det inte blir
            olika regelverk utan snarare att det arbete som görs på EU-nivå
            även tas vidare i den svenska regleringen.
          </note>
          <note>
            Anf. 4 LARRY SÖDER (KD):
          </note>
          <note>
            Fru talman! Det är jättebra att man har möjlighet att ställa
            högre miljökrav på alla typer av material som används, antingen
            det är trä, stål eller betong. Det som är min poäng i detta är
            att om vi har en bransch, skogsbranschen, med en produkt som finns
            inom Sveriges gränser och som faktiskt är bra för miljön – vi
            är alla överens om att det är bra för miljön med mycket skog –
            har vi en vara som vi kan använda i Sverige och bygga stadskärnor
            på ett helt annat sätt, vilket rent miljömässigt är väldigt bra.
            Då tycker jag att det vore alldeles fel att ställa högre krav
            på producenterna i Sverige än på producenterna i EU.
          </note>
          <note>
            Miljön är ett globalt problem. Därför förstår jag inte varför
            vi skulle ställa högre miljökrav på producenterna i Sverige än
            exempelvis på dem i Tyskland. Jag menar att det ska vara samma
            mål för alla. Om nu EU har jobbat fram mål borde vi applicera
            dem i Sverige. Här verkar det som om man jobbar två gånger på
            samma boll, och jag tycker inte att det verkar särskilt bra.
          </note>
          <note>
            Många med mig kanske har den gamla bilden av träskyddsmedel som
            väldigt miljöfarliga och att de inte är bra över huvud taget.
            Alla har inte snappat upp att det har skett en utveckling på senare
            tid. Jag menar att det också borde räknas in här. Verksamheten
            är alltså inte så miljöfarlig i dag, och precis som ministern
            säger finns det regleringar kring detta som gör att vi kanske
            skulle klara oss utan högre krav i Sverige och bara följa de regler
            som finns inom EU.
          </note>
          <note>
            Man kan alltid önska sig saker som ledamot. Jag önskar att ministern
            ska vara tydlig med att vi inte kommer att ställa högre krav på
            svenska producenter än EU ställer på övriga producenter. Det vill
            säga att vi inte gör något extra i Sverige, utan vi gör precis
            som det är i EU. Sedan får EU gärna höja kraven, men då ska det
            vara gemensamma krav som gäller för alla producenter inom EU.
          </note>
          <note>
            Anf. 5 Miljö- och klimatminister PER BOLUND (MP):
          </note>
          <note>
            Fru talman! Jag håller med om många av de slutsatser som Larry
            Söder presenterar i sitt anförande. Jag tycker att det är otroligt
            viktigt att vi nu får regelverk på EU-nivå. Där är Sverige också
            hela tiden pådrivande för att vi ska ha regler som skyddar miljön
            och att vi också ska ha höga ambitioner när regelverken genomförs.
            Där är Sverige alltid en stabil röst. Tyvärr finns det också länder
            som kämpar i andra riktningen, så det är viktigt att det finns
            röster som står upp för miljön och för människors hälsa även på
            EU-nivå.
          </note>
          <note>
            Det stämmer som Larry Söder säger att det händer väldigt mycket
            i den här branschen. Det ha r varit en teknikutveckling som vi
            verkligen gläds åt och kan glädjas åt gemensamt. Det är också
            något som påverkar regelverken. De regelverk vi har i dag är som
            sagt 20 år gamla, och de baseras på de tekniker som fanns vid
            det tillfället och som i många fall, tror jag, var betydligt miljöfarligare.
          </note>
          <note>
            Det finns ingen anledning att förutsätta att en översyn av regelverken
            bara kommer att leda till hårdare, mer vittgående krav och tuffare
            regler, utan det kan också vara så att man med hänsyn till den
            teknikutveckling som har varit kan se över regelverken i annan
            riktning.
          </note>
          <note>
            Teknikutvecklingen är ju inte slut nu heller. Den fortsätter
            i väldigt hög takt. Nu kommer nya, spännande metoder att skapa
            bra träskydd som också är i linje med de miljömål som vi har satt
            upp. Ett exempel är att använda nya träslag som är mer motståndskraftiga
            i sig själva. Det finns även tryckimpregnering med linolja, som
            ju är en naturprodukt som inte har dessa negativa konsekvenser
            i form av farliga ämnen som är giftiga för människor och vattenlevande
            organismer. Det kommer nu också teknik med värmebehandling av
            trä, som också ger mycket bättre förutsättningar för att trä ska
            hålla över tid. Denna utveckling pågår hela tiden, och den ska
            vi bejaka. Vi ska se till att våra regelverk också uppmuntrar
            till att använda den bästa tekniken ur miljösynpunkt.
          </note>
          <note>
            Jag tycker alltså att det är bra att man kontinuerligt ser över
            de regelverk som gäller för svenska industrier. I det här fallet
            har det gått 20 år, och det har hänt mycket under den tiden. Då
            finns det också anledning att modernisera regelverken kopplat
            till detta.
          </note>
          <note>
            Jag delar också Larry Söders ambition att vi ska synka oss väl
            med det arbete som pågår på EU-nivå. Det är viktigt att vi inte
            skapar sämre konkurrensförhållanden för svenska tillverkare än
            vad man har i andra EU-länder. Om effekten blir att vi minskar
            användningen av svenska träprodukter och i stället importerar
            dem har vi ju inte vunnit någonting. Det finns också ett värde
            i exempelvis korta transportavstånd och att använda lokala råvaror.
          </note>
          <note>
            Jag tycker att det är bra att vi nu, bland annat genom Sveriges
            arbete, får en betydligt starkare reglering på EU-nivå, som reglerar
            alla stora producenter av impregnerat virke i EU. Det är också
            viktigt att vi har uppdate - rade regelverk som styr över de mindre
            verksamheterna som inte omfattas av EU-regelverken. Oavsett om
            man är storskalig eller småskalig har man en potentiell påverkan
            på sin närmiljö.
          </note>
          <note>
            Detta är också en arbetsmiljöfråga. Vi vet att många av de ämnen
            som har använts exempelvis är cancerframkallande, och det är viktigt
            att de som arbetar i den här branschen också har en arbetsmiljö
            som skyddar deras hälsa.
          </note>
          <note>
            Detta är ett arbete som nu kommer att fortsätta. Naturvårdsverket
            kommer också att titta noga på det arbete som pågår på EU-nivå
            och anpassa sina förslag till det.
          </note>
          <note>
            Anf. 6 LARRY SÖDER (KD):
          </note>
          <note>
            Fru talman! En gemensam reglerad EU-marknad är det som är positivt.
            Det tycker både ministern och jag. Jag uppfattar ministerns svar
            som att det inte är någon ambition att lägga mer pålagor på svenska
            företag än vad europeiska företag har. Vi ska försöka att ha en
            gemensam ribba, kan man väl säga. Om ribban är något högre eller
            något lägre kan man alltid diskutera, men jag uppfattar att det
            är ett positivt svar.
          </note>
          <note>
            Däremot kan jag fortfarande tycka att det är problematiskt när
            Naturvårdsverket dubbelarbetar. Man skulle kunna använda EU-direktivet
            eller EU-reglerna och applicera dem direkt på de svenska delarna.
          </note>
          <note>
            När man pratar med kommuner och med andra människor inser man
            ganska tidigt att information om utvecklingen när det gäller träindustrin
            och den innovativa del som finns inte över huvud taget når ut
            till kommuner eller dem som producerar vår utemiljö eller skapar
            våra stadskärnor.
          </note>
          <note>
            Det skulle jag vilja att ministern tar med sig. Kan man hjälpa
            till med att informera och se hur man innovativt kan arbeta med
            trä i stadskärnor och utemiljöer på ett mer positivt sätt?
          </note>
          <note>
            Det finns ganska många exempel i Sverige som visar hur det kan
            göras på ett bra sätt. Det är ett material som vi har i Sverige.
            Det är ett material som är bra för miljön. Jag tror att det skulle
            vara väldigt bra om man kan ta bort den rädsla som finns. Då kan
            man välja material utifrån förutsättningarna. Man kan givetvis
            välja andra material, men just när det gäller trä tror jag att
            detta med information och vår nedärvda bild av hur det fungerar
            skapar problematik för träindustrin. Detta skulle kunna vara mycket
            mer använt på många olika sätt.
          </note>
          <note>
            Anf. 7 Miljö- och klimatminister PER BOLUND (MP):
          </note>
          <note>
            Fru talman! Tack igen, Larry Söder, för en bra diskussion! Vi
            har en gemensam ambition att öka användningen av trä i byggnationen
            i Sverige. Det handlar om både bostäder och fastigheter. Men det
            handlar också om anläggningar.
          </note>
          <note>
            Jag håller med om att det finns ett värde om vi kan skapa en
            marknad för hållbara träprodukter. Där ser jag att det finns en
            stor funktion också för offentlig sektor i offentlig upphandling.
            Det handlar om att vi uppmuntrar och ställer krav på användning
            av bästa möjliga material och bästa möj ­ liga teknik. Vi kan
            också skapa en grund för ännu bättre träskyddstekniker i Sverige
            i framtiden och uppmuntra de allra mest hållbara lösningarna så
            att vi kan fasa ut en historisk miljöskuld som har funnits – det
            måste vi erkänna – kring träimpregnering. Det är många områden
            i Sverige som har varit – och fortfarande är – ganska svårt förorenade
            av kreosot, arsenik och andra väldigt giftiga ämnen.
          </note>
          <note>
            Det är bra att teknikutvecklingen går framåt. Det är bra att
            vi nu har lagt stora resurser på att sanera dessa områden. Men
            det är också bra om vi kan fortsätta att uppmuntra både byggbranschen
            och dem som tar fram träprodukterna att använda bra material ur
            klimatsynpunkt och att använda den bästa tekniken för att undvika
            andra miljöproblem och hälsoproblem.
          </note>
          <note>
            Här tror jag att vi har en stor möjlighet att informera och att
            se till att vi skapar en marknad.
          </note>
          <note>
            Min ambition är att Sverige, med det stora miljöengagemang som
            vi har och med det stora kunnande som finns, faktiskt kan vara
            föregångare och visa för resten av världen att trä är ett fantastiskt
            byggmaterial och ett material som vi kan använda betydligt mer
            för att bygga framtidens hållbara samhälle.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:428 om åtgärder mot långa
            handläggningstider för miljötillstånd
          </note>
          <note>
            Anf. 8 Miljö- och klimatminister PER BOLUND (MP):
          </note>
          <note>
            Fru talman! Johan Hultberg har frågat mig om jag delar hans uppfattning
            att långa handläggningstider försenar och äventyrar investeringar
            och åtgärder som levererar miljönytta och varför jag och regeringen
            inte gjort mer för att åtgärda problemet. Han har också frågat
            mig om jag är beredd att införa tidssatta mål för handläggningen
            av tillståndsärenden och vidta ytterligare åtgärder för att reformera
            tillståndsprocesserna så att handläggningstiderna för miljötillstånd
            minskar.
          </note>
          <note>
            En snabb grön omställning förutsätter moderna och effektiva tillståndsprocesser,
            och regeringen prioriterar frågan högt.
          </note>
          <note>
            Regeringen tillsatte i höstas en utredning med uppdrag att se
            över det nuvarande systemet för prövning enligt miljöbalken och
            föreslå åtgärder för att uppnå en modernare och mer effektiv prövning.
            Syftet är att underlätta för miljö- och klimatförbättrande investeringar
            och åstadkomma snabbare och enklare prövningsprocesser samtidigt
            som ett bibehållet miljöskydd säkerställs. Utredningen ska presentera
            sitt betänkande i december 2021.
          </note>
          <note>
            Som en del av arbetet med att effektivisera miljöprövningen har
            regeringen gett berörda myndigheter i uppdrag att ta fram en samlad
            statistik för miljöprövningen. Statistiken kommer att finnas tillgänglig
            i april 2021 för år 2020. Statistiken är viktig för att identifiera
            lämpliga effektiviseringsåtgärder.
          </note>
          <note>
            För en månad sedan föreslog regeringen ändringar av regelverket
            för hur mark- och miljödomstolen ska vara sammansatt i olika mål
            och ärenden i en lagrådsremiss. Syftet är att möjliggöra en mer
            flexibel, ändamåls ­ enlig och effektiv hantering av mål och ärenden.
            Lagändringarna föreslås träda i kraft den 1 juli 2021.
          </note>
          <note>
            I oktober 2020 remitterade regeringen promemorian Tidsfrister
            och kontaktpunkt för att främja produktionen av förnybar energi
            . I promemorian föreslås en ny lag och en ny förordning med bestämmelser
            om tids ­ frister för vissa tillståndsförfaranden vid produktion
            av förnybar el och om en kontaktpunkt för vissa tillståndsförfaranden
            vid produktion av förnybar energi i syfte att förenkla för verksamhetsutövarna
            och förkorta handläggningstiderna.
          </note>
          <note>
            Effektiva tillståndsprocesser kräver också att prövningsmyndigheterna
            har förutsättningar att genomföra sitt uppdrag. För att korta
            handläggningstiderna och förstärka arbetet med miljöprövning och
            miljötillsyn föreslog regeringen i budgetpropositionen för 2021
            att Naturvårdsverkets och länsstyrelsernas förvaltningsanslag
            skulle tillföras ytterligare medel.
          </note>
          <note>
            Regeringen har också vidtagit flera branschspecifika åtgärder.
            En sam ­ ordnare har utsetts av regeringen för att främja koordineringen
            i arbetet med insatser av betydelse för större företagsetableringar
            och företags ­ expansioner i Norrbotten och Västerbotten. Samordnaren
            ska, om så efter ­ frågas av berörda aktörer, facilitera samråd
            och bistå med koordinering kopplat till de olika prövnings- och
            planeringsprocesser som krävs för om ­ ställningsprojekt inom
            industrin i form av större företagsetableringar och företagsexpansioner
            i länen.
          </note>
          <note>
            Regeringen gav i januari 2021 Tillväxtverket i uppdrag att i
            samråd med Statens jordbruksverk, Naturvårdsverket och länsstyrelserna
            ta fram konkreta tjänster för att effektivisera och förenkla för
            företag och andra verksamhetsutövare inom livsmedelskedjan att
            anmäla eller ansöka om tillstånd för miljöfarlig verksamhet enligt
            miljöbalken och på det sättet ge förutsättningar för en effektiv
            och snabb ärendehandläggning. De tjänster som tas fram ska, i
            den mån det är möjligt och lämpligt, utformas på ett sätt som
            gör tjänsterna möjliga att använda även vid prövning av och anmälan
            om andra miljöfarliga verksamheter än sådana inom livsmedelskedjan.
          </note>
          <note>
            Sammanfattningsvis arbetar regeringen intensivt för att modernisera
            och effektivisera miljöprövningen i syfte att främja miljö- och
            klimatmässigt lämpliga investeringa r.
          </note>
          <note>
            Anf. 9 JOHAN HULTBERG (M):
          </note>
          <note>
            Fru talman! Tack, miljöministern, för ett utförligt svar på min
            interpel ­ lation. Varmt lycka till i din nya roll som miljöminister!
            Det är en ny miljö ­ minister, men tyvärr är det mycket av samma
            miljöpolitik. Den kommer vi från oppositionen fortsätta att kritisera,
            och vi kommer att verka för att den ska bli mer resultatorienterad.
          </note>
          <note>
            Resultat handlar väldigt mycket om att skapa förutsättningar
            för aktörer att leverera miljönytta. Tyvärr ser vi i dag, fru
            talman, att miljöprövningen i sig är ett hinder för omställningen
            av Sverige. Det tar för lång tid för företag som vill komma igång
            med miljöriktig produktion och som vill bidra till att skapa en
            mer hållbar framtid. Det kan handla om att få fram viktiga mineraler
            och material till elbilar, om omställningen när det gäller elektrifiering
            av vårt samhälle eller om att få fram en mer hållbar livsmedelsproduktion.
          </note>
          <note>
            Från riksdagens sida har det uttryckts gång på gång att det svenska
            miljöprövningssystemet behöver reformeras. Det behöver gå mycket
            snab ­ bare. Det är ett problem utifrån ett tillväxtperspektiv
            men också utifrån ett miljöperspektiv att prövningssystemen är
            tidskrävande och att det avskräcker investerare från att just
            välja Sverige.
          </note>
          <note>
            Vi i riksdagen gjorde ett tillkännagivande 2017 om att ytterligare
            steg behöver tas. Då hade alliansregeringen tidigare gjort viktiga
            reformer av miljöprövningssystemet. Man hade till exempel koncentrerat
            miljöprövningarna till fem mark- och miljödomstolar, och hantering
            av B-tillstånd hade gått från att hanteras i alla 21 länsstyrelser
            till 12. Det var viktiga reformer, men det är uppenbart så att
            mer behöver göras, vilket riksdagen krävde 2017. Vi upprepade
            tillkännagivandena också 2018 och 2019, men alldeles för lite
            har hänt. Det nämndes att en utredning tillsatts. Det är bra,
            men nu är det verkligen tid för handling.
          </note>
          <note>
            Jag kan ändå glatt konstatera att ministern gav flera exempel
            på vad jag uppfattar som konkret handling i frågan, något som
            förhoppningsvis kommer att leda till att det blir snabbare miljöprövningar
            och ett bättre investeringsklimat i Sverige så att vi i förlängningen
            också som land kan skynda på omställningen av vårt samhälle och
            skapa bättre förutsättningar för alla de här entreprenörerna som
            både vill göra business och faktiskt leverera miljönytta.
          </note>
          <note>
            Hemma i min valkrets finns det ett sådant företag som vill just
            göra business men också bidra till att skapa en mer hållbar framtid.
            Det är före ­ taget Smögenlax , som har bedrivit forskning och
            utveckling av vattenbruk och fiskodling i recirkulerande system
            där man går från den konventionella odlingen i öppna kassar –
            som vårt västra grannland bedriver – till att i slutna system
            odla lax på ett mycket mer miljömässigt hållbart sätt. Man tar
            hand om näringsrester, recirkulerar och har kontroll på produktionen.
          </note>
          <note>
            Detta är ett exempel på ett företag som har fastnat i en extremt
            tidskrävande tillståndsprocess, och om de inte får sitt miljötillstånd
            snart kommer satsningen att utebli. Sotenäs kommun och Sverige
            kommer inte att få den viktiga satsningen.
          </note>
          <note>
            Det här är ett konkret exempel på hur viktigt det är att vi kommer
            vidare med snabbare tillståndsprocesser. Jag vill därför fråga
            ministern hur han ser på möjligheten att i systemet sätta upp
            mer tydliga tidsgränser för hur lång tid olika tillståndsprocesser
            ska få ta.
          </note>
          <note>
            Anf. 10 Miljö- och klimatminister PER BOLUND (MP):
          </note>
          <note>
            Fru talman! Tack, Johan Hultberg, för en viktig frågeställning!
            Det är glädjande att kunna bevisa motsatsen till det Johan Hultberg
            säger.
          </note>
          <note>
            Vi har en miljö- och klimatpolitik som är världsledande och där
            också resultaten talar sitt tydliga språk. Nu ser vi hur utsläppen
            i Sverige minskar i enormt snabb takt, mycket snabbare än vad
            som har skett historiskt till och med innan pandemin slog till
            mot Sverige. De åtgärder som regeringen har vidtagit får alltså
            effekt. Där skulle man önska att Moderaterna ibland också ställde
            sig på jasidan och inte bara tryckte på nejknappen vid alla olika
            miljö- och klimatförslag som presenteras. Vi får fortsätta att
            hoppas på en sådan utveckling.
          </note>
          <note>
            Vi kan också se resultat på andra sätt i Sverige. Sverige är
            uppenbart ett land där människor vill investera. Vi har bara under
            de senaste åren sett hur 100 miljarder har investerats i svensk
            vindkraft, vilket också gör att elproduktionen från vindkraft
            ökar i enormt snabb takt och bara inom några år kommer att vara
            större än den el som vi får från kärnkraften, till exempel.
          </note>
          <note>
            Vi har Hybrit som vill investera i ett av de första stålverken
            utan kolkraft, vi har nu H2 Green Steel som säger att de vill
            bygga det andra stålverket utan kol i världen, vilket också kommer
            att ske i Sverige, och vi har en av Europas största batterifabriker
            utanför Skellefteå. Bioraffinaderier uppstår nu runt om i vårt
            land, och vi har byggt 30 000 laddpunkter för elfordon, detta
            bara för att nämna några investeringsexempel som det finns väldigt
            många av. Det är uppenbart att Sverige är på god väg att bli det
            som regeringen har satt upp som mål, nämligen världens första
            fossilfria välfärdsland.
          </note>
          <note>
            Därmed inte sagt att saker inte kan bli bättre, och därför har
            regeringen också en ambitiös agenda för att effektivisera och
            se till att vi kan få miljö ­ tillstånd snabbare och effektivare.
            Jag nämnde en lång lista med åtgärder som regeringen redan har
            vidtagit, och vi kommer att fortsätta att vidta åtgärder för att
            på de sätt som finns korta och effektivisera handläggnings ­ arbetet.
          </note>
          <note>
            Däremot är det viktigt att poängtera att detta inte får ske på
            bekostnad av miljöeffektiviteten. Vi ska pröva på ett sätt som
            garanterar att vi inte får nya aktiviteter som leder till svår
            miljöförstörelse eller riskerar människors hälsa. Vi ska ha effektiva
            prövningar, men de får inte vara sämre eller mer bristfälliga.
          </note>
          <note>
            Vi har nu också möjligheter att använda oss av nya verktyg som
            inte har funnits tillgängliga tidigare, till exempel digitaliseringen
            som nu möj ­ liggör för mycket snabbare hantering av ärenden i
            och med att man snab ­ bare kan skicka uppgifter mellan till exempel
            prövningsmyndigheter och verksamhetsutövare. Här finns fortsatt
            en potential att göra ännu snabbare prövning och ärendehantering.
          </note>
          <note>
            När det gäller frågan kring tidssatta handläggningsmål har vi
            både på länsstyrelserna och mark- och miljödomstolar haft uppsatta
            mål för handläggningstider. Där visar också effekterna på att
            vi går i rätt riktning. År 2018 var det 70 procent av de uppsatta
            målen som klarade handläggningstiden, och 2019 var det 76 procent.
            Det är en ökning, och det är en väldigt tydlig majoritet av ärendena
            som hanteras inom den tid som man har satt upp som målsättning.
            Det här är en trend som vi fortsatt vill uppmuntra , och vi vill
            se till att vi kan fortsätta på den inslagna vägen.
          </note>
          <note>
            Sedan har vi, som jag sa, både jobbat med väldigt specifika,
            riktade insatser och med övergripande arbete. Där har vi nu även
            en stor miljöprövningsutredning som kommer att titta på prövningssystemet
            i dess helhet och hur man på olika sätt kan effektivisera arbetet
            framåt. Det är ett arbete som jag ser fram emot att ta del av
            under året.
          </note>
          <note>
            Anf. 11 JOHAN HULTBERG (M):
          </note>
          <note>
            Fru talman! Det är en helt avgörande fråga att vi har både snabba,
            tillförlitliga och förutsägbara tillståndsprocesser. Tyvärr är
            det ju så att näringslivet slår larm om att vi inte har detta
            fullt ut i Sverige. Detta är en allvarlig hämsko för utvecklingen
            av näringslivet i Sverige, och företag drar sig också för att
            göra miljöinvesteringar i befintliga anläggningar eftersom det
            ofta kräver en helt ny tillståndsprocess. Där tycker jag och Moderaterna
            att regeringen borde titta på att kanske öppna upp större möjligheter
            för ändringstillstånd för att på det sättet kunna ha snabbare
            processer.
          </note>
          <note>
            Det behövs, som riksdagen har gjort tydliga tillkännagivanden
            om, någon form av grönt snabbspår. Företag som ska göra investeringar
            som alla verkligen välkomnar och vill se måste kunna få en hantering
            som gör att man snabbt kan sätta spaden i backen eller göra den
            där förändringen i produktion och anläggningar som gör att man
            kanske kan producera mer men med mindre resurser och på ett mer
            hållbart och miljöeffektivt sätt.
          </note>
          <note>
            Ministern nämnde ett oerhört spännande och viktigt projekt i
            Sverige, nämligen Hybritprojektet. En av de största riskerna med
            det projektet – inte med projektet i sig men att det skulle fallera
            – är just de långa handläggningstiderna. Involverade parter är
            oerhört bekymrade över att det ska ta för lång tid att få tillstånd
            för de investeringarna i kraftledningar och den infrastruktur
            som krävs för att man ska kunna få till all energi som behövs
            till stålverken. Den energin består i dag av kol men ska i framtiden
            förhoppningsvis komma i form av ren el och konverteras till vätgas.
          </note>
          <note>
            Det här är ett konkret exempel på varför frågan är så viktig.
            Ska vi kunna ta det här stora klivet i omställning av vår basindustri
            är detta en strategiskt viktig fråga.
          </note>
          <note>
            Men det är också, som sagt, en oerhört viktig fråga för mindre
            företag. I mitt förra inlägg lyfte jag fram Smögenlax. Det är
            ett företag som vi alla från höger till vänster har applåderat.
            En företrädare till minister Bolund, Karolina Skog, har varit
            och besökt dem. De inviterades av regeringen till FN:s havsmiljökonferens
            2017, eftersom de är ett exempel på ett företag som med ny teknik
            och entreprenörskap levererar lösningar på de utmaningar som vi
            har.
          </note>
          <note>
            Nu står vi dock inför det faktum att företaget i snart fem år
            har varit involverade i en tillståndsprocess. De påbörjade processen
            2016 med sam ­ råd med länsstyrelsen och med allmänheten. De gick
            in med tillstånds ­ ansökningar till mark- och miljödomstolen
            2017 och fick avslag i första instans, rätt mycket på grund av
            hur ramdirektivet för vatten tillämpas och implementeras i Sverige.
          </note>
          <note>
            Detta är också ett exempel på att vi inte bara behöver snabba
            tillståndsprocesser; vi behöver också en vettig implementering
            av EU-lagstiftning. Här framstår det som uppenbart att Sverige
            har en överimplementering, där ramdirektivet för vatten utgör
            ett hinder som vi inte alls ser i andra länder.
          </note>
          <note>
            Här är det ett företag som vill odla fisk med en tjugondel av
            den miljö ­ belastning som finns i konventionellt vattenbruk i
            öppna kassar, som i Norge. Ändå riskerar de att få nej utifrån
            en miljölagstiftning. Det är absurt, fru talman. Det här är ett
            exempel på ett företag som drabbas hårt. Om företaget inte får
            ja av mark- och miljödomstolen riskerar den viktiga satsningen
            att utebli.
          </note>
          <note>
            Jag uppmanar verkligen ministern att komma vidare. Jag har en
            konkret fråga: Kommer det att bli en proposition av den utredning
            som ska presenteras i år under mandatperioden?
          </note>
          <note>
            Anf. 12 Miljö- och klimatminister PER BOLUND (MP):
          </note>
          <note>
            Fru talman! På den sista frågan kan jag svara att det är självklart
            att vi från Miljöpartiets och regeringens sida inte lägger fram
            utredningsförslag bara för att vi tycker att det är roligt utan
            för att vi vill ta dem hela vägen. Där är självklart ambitionen
            att vi ska ta det hela från utredningens resultat till att också
            genomföra konkreta ändringar. Jag svarar ja på den frågan.
          </note>
          <note>
            Vi jobbar också intensivt med att göra stora utredningar och
            att ge riktade uppdrag till myndigheter att arbeta med regelförenkling.
            I det sammanhanget finns en funktion av att vara stödjande, att
            förenkla olika processer och att skapa enhetliga och lätta verktyg
            att använda. Där har både Naturvårdsverket och länsstyrelserna
            de senaste åren tagit fram vägledningar för att underlätta för
            myndigheter och verksamhetsutövare att ta fram underlag och samråda
            inför tillståndsprövningar på ett effektivt och smidigt sätt.
          </note>
          <note>
            Jag tog upp digitala tjänster i mitt tidigare inlägg. Där har
            Tillväxtverket tagit fram digitala tjänster som utgör stöd vid
            etablering av mindre verksamheter, det vill säga just det som
            Johan Hultberg efterfrågar i sitt inlägg.
          </note>
          <note>
            Ibland får man höra jämförelser om att Sverige har längre handläggningstider
            än andra länder. Där är vår uppfattning att det är svårt att göra
            den typen av analyser just på grund av att det har funnits för
            lite statistik, för lite kunskap, om hur miljöprövningen ser ut
            i Sverige och hur lång tid olika processer tar. Som jag sa i mitt
            inledningsanförande kommer vi att få statistik under våren som
            ska peka på hur handläggningstiderna ser ut i verkligheten, så
            att vi inte behöver gissa – vilket det har varit mycket av i Sverige.
            Man utgår från att det ser ut på ett annat sätt i Sverige än i
            andra länder. Det är ett stort steg framåt eftersom det ger bättre
            underlag för oss att gå vidare och se var det finns möjligheter
            att effektivisera verksamheter.
          </note>
          <note>
            Myndigheterna har en viktig uppgift att fylla i arbetet. Där
            vill jag passa på att ställa en fråga tillbaka till Johan Hultberg.
            Vi har sett att om myndigheterna inte får tillräckliga resurser
            är det svårt för dem att utföra sitt uppdrag. Om de inte har tillräckligt
            med personal, tillräcklig kompetens, finns risken att prövningar
            drar ut på tiden onödigt mycket. I värsta fall läggs ärenden på
            hög därför att man inte har haft tid att ta itu med dem.
          </note>
          <note>
            Här har Miljöpartiet och den rödgröna regeringen sett till att
            det finns mer resurser till exempelvis Naturvårdsverket och länsstyrelserna.
            Just för att möjliggöra en effektivisering av tillståndsprocesserna
            föreslog vi i budgetpropositionen för i år att Naturvårdsverkets
            och länsstyrelsernas förvaltningsanslag skulle tillföras ytterligare
            medel. Vi ser det som en utgångspunkt för att prövningsmyndigheterna
            ska ha de förutsättningar de behöver för att kunna genomföra sina
            uppdrag.
          </note>
          <note>
            Här kan vi titta på hur Moderaterna har hanterat de ekonomiska
            resurserna för miljöarbete i Sverige. Varje gång Moderaterna har
            fått sätta sina fingrar på en budget har det inneburit neddragningar
            för myndigheter och för miljöarbetet i bred bemärkelse. Den budget
            som gick igenom riksdagen i början av den här mandatperioden är
            ett exempel på hur Moderaterna tillsammans med Kristdemokraterna
            och Sverigedemokraterna drev igenom en ekonomi som kraftigt försvagade
            Sveriges miljöarbete och som såg till att myndigheterna inte hade
            goda förutsättningar att arbeta med till exempel miljöprövningar.
          </note>
          <note>
            Kan jag få ett löfte från Johan Hultberg att de tiderna är slut,
            att det inte kommer att ske ytterligare sådana insatser från Moderaternas
            sida? Vi alla hoppas att Moderaterna inte får chansen att utforma
            den ekonomiska poli ­ tiken, men om så skulle bli fallet: Kan
            Johan Hultberg garantera att det inte kommer att bli den typen
            av neddragningar som gör det svårare för myndigheter att klara
            miljöprövningar i en effektiv anda?
          </note>
          <note>
            Anf. 13 JOHAN HULTBERG (M):
          </note>
          <note>
            Fru talman! Det är bra att prata om miljö och ekonomi på ett
            samlat sätt. I grunden måste man ha samma utgångspunkt i miljöpolitiken,
            finanspolitiken och den ekonomiska politiken, det vill säga att
            hushålla med resurserna. Resurser är inte oändliga, och man behöver
            se till att man får bra valuta för de investeringar man gör. Det
            är där som Moderaterna och en lång rad oberoende granskare har
            varit extremt kritiska mot den politik som den sittande regeringen
            – Miljöpartiet – för.
          </note>
          <note>
            Det är för mycket av dyr symbolpolitik som inte levererar tillräckliga
            resultat. Mångmiljardinvesteringar görs utan ordentliga underlag
            om de levererar ordentlig klimatnytta. Det har varit problemen
            med de investeringsstöd som Miljöpartiet har argumenterat för
            under många årtionden. Det var samma problem med de gamla Klimppengarna,
            och vi har sett motsvarande problem med de befintliga stödsystemen.
            Det går inte att få tydliga svar på om de investeringar, satsningar,
            som skattebetalarna står för leder till ytterligare utsläppsminskningar.
          </note>
          <note>
            Moderaternas förra miljöbudget var större än den sittande regeringens,
            så det handlar inte om att vi är ovilliga att satsa på miljön.
            Men vi är oerhört angelägna om att det ska vara verkningsfulla
            och kraftfulla satsningar som levererar resultat. När det gäller
            rättsväsendet har vi satsat ytterligare resurser för hela kedjan
            så att effektiva miljöprövningar och effektiva domstolsprocesser
            kan genomföras.
          </note>
          <note>
            Låt mig återgå till interpellationens huvudfråga. Jag vill bara
            understryka att detta är en viktig miljöfråga och en fråga om
            jobb och tillväxt. Smögenlax och andra företag vill bidra till
            Sveriges ekonomi, till renare hav och till en bättre miljö. Ministern
            måste säkerställa att de förutsättningarna kommer på plats.
          </note>
          <note>
            Anf. 14 Miljö- och klimatminister PER BOLUND (MP):
          </note>
          <note>
            Fru talman! Jag vill tacka Johan Hultberg för en bra diskussion.
          </note>
          <note>
            Jag är glad över att den miljöpolitik som Sverige bedriver, inklusive
            hur vi gör miljöprövningar, uppenbarligen är otroligt attraktiv.
            Det är inte en slump att Sverige år efter år hamnar i topp bland
            länderna när man granskar deras miljö- och klimatpolitik. Sverige
            kommer alltid ut som det land som ligger högst, så länge det är
            en rödgrön regering. Vi vet att det har varit annat vid tidigare
            tillfällen.
          </note>
          <note>
            Vi ser också tydliga exempel på hur näringslivet vill investera
            i Sverige, just tack vare att vi har en långsiktig inriktning
            och att vi har de förutsättningar som krävs för att göra stora
            investeringar i hållbar teknik. Ett exempel är de investeringsstöd
            som Johan Hultberg nämner där Moderaterna först var motståndare
            och nu har insett värdet och står bakom dem. Det är ett exempel
            på hur Miljöpartiet driver miljöpolitiken framåt på ett sätt som
            gör att även Moderaterna till slut anpassar sig. Och det är något
            som vi välkomnar.
          </note>
          <note>
            Vi går in med resurser för att möjliggöra stora investeringar,
            till exem ­ pel Hybrit, och det leder till att vi kan hitta de
            tekniska lösningarna för att bygga det hållbara och fossilfria
            välfärdslandet Sverige – regeringens vi ­ sion.
          </note>
          <note>
            Johan Hultberg låtsas som att han kan skapa en tulipanaros, att
            han kan få mer miljöprövning med mindre pengar. Det är en illusion
            som Johan Hultberg och Moderaterna behöver släppa. Vill man, som
            Johan Hultberg många gånger har sagt, ha bättre handläggningsprocesser
            i myndigheterna är en förutsättning att de har de resurser de
            behöver för att kunna genomföra miljöprövningarna. Annars är risken
            att Moderaterna gör precis det jag varnade för inledningsvis,
            nämligen att man kortar handläggningstid ­ erna genom att ställa
            lägre krav och sänker miljöambitionerna. Jag hoppas att vi är
            överens om att detta inte är vägen framåt. Vi ska ha världens
            mest ambitiösa miljö- och klimatpolitik, men vi ska skapa den
            tillsammans med näringslivet och skapa goda förutsättningar för
            hållbara investeringar.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:431 om efterlevnaden av svavelförordningen
          </note>
          <note>
            Anf. 15 Miljö- och klimatminister PER BOLUND (MP):
          </note>
          <note>
            Fru talman! Johan Hultberg har frågat mig vilken analys jag gör
            av hur systemet med miljösanktionsavgift har fungerat när det
            gäller att upprätt ­ hålla svavelförordningens bestämmelser om
            högsta tillåtna svavelhalt i fartygsbränslen och om jag ser något
            skäl till att ändra i systemet. Vidare undrar Johan Hultberg om
            jag och regeringen är beredda att ge Kustbevak ­ ningen i uppdrag
            att bistå Transportstyrelsen i kontrollen av sjöfartens efterlevnad
            av svavelförordningen.
          </note>
          <note>
            Det är djupt oroande när de regler som är uppsatta för att skydda
            människors hälsa och miljön inte följs. Regeringen arbetar därför
            aktivt för att förbättra regelefterlevnaden. Eftersom det finns
            ekonomiska incitament för att bryta mot svavelreglerna behövs
            ett fungerande sanktionssystem för att säkerställa att bestämmelserna
            följs. Därför införde regeringen den 3 september 2018 miljösanktionsavgifter
            för överträdelser av svavelförordningen , där den som bryter mot
            regelverket kan bli skyldig att betala en miljösanktionsavgift
            som kan uppgå till högst 500 000 kronor.
          </note>
          <note>
            Miljösanktionsavgifterna har haft en avhållande verkan. De mätningar
            som görs visar på en hög efterlevnad av svavelförordningens bestämmelser.
            Efterlevnaden har också stärkts över tid, något som bekräftas
            av de mätningar Chalmers Tekniska Högskola gjort på uppdrag av
            Transpor t styrelsen. I de kontroller som Transportstyrelsen genomförde
            under 2020 kunde myndigheten inte konstatera några överträdelser
            av förordningen. Mätningar från 2019 visar att över 95 procent
            av alla fartyg även då följde reglerna.
          </note>
          <note>
            I syfte att ytterligare stärka miljösanktionsavgifternas avhållande
            verkan planeras ändringar i miljösanktionsavgifterna. Miljödepartementet
            har haft ett förslag ute på remiss som innebär att miljösanktionsavgifterna
            skärps med hänsyn till att det från årsskiftet råder ett strängare
            gränsvärde för svavelhalten i marina bränslen. Remisstiden löpte
            ut den 11 januari i år. Departementet kommer att som vanligt analysera
            inkomna synpunkter.
          </note>
          <note>
            Införandet av sanktionsavgifter har sänt en tydlig signal till
            rederierna om att regeringen ser med största allvar på frågan,
            och jag kan konstatera att efterlevnaden av regelverket har förbättrats
            avsevärt. De planerade änd ­ ringarna kan också bidra till att
            stärka efterlevnaden än mer. Jag förutsätter därför att redarna
            kommer att fortsätta ta sitt ansvar och följa de regler som gäller
            i svenska vatten. Sammantaget är det därmed inte aktuellt att
            göra en ändring av tillsynsansvaret .
          </note>
          <note>
            Anf. 16 JOHAN HULTBERG (M):
          </note>
          <note>
            Fru talman! Vi moderater vill som sagt ha en resultatinriktad
            miljöpolitik där fokus är på att se till att vi har en bra miljölagstiftning
            som också efterlevs. Senare här i kammaren ska man ha en debatt
            om flera interpellationer om plastpåseskatten och det förslag
            som regeringen gjort verkstad av där. Det är ett exempel på dålig
            symbolpolitik. Jag tycker att det är den här typen av frågeställningar
            som en regering borde koncentrera sig på.
          </note>
          <note>
            Hur kan vi säkerställa att viktig miljölagstiftning efterlevs
            och även driva på internationellt för tuffare krav på sjöfarten
            och andra industrier som har negativ miljöpåverkan?
          </note>
          <note>
            När det gäller sjöfarten och de vatten som omger oss har Sverige
            gått före. Redan 2015 blev Östersjön, Nordsjön, Engelska kanalen
            och andra områden utpekade som så kallade S ECA -områden, där
            det infördes oerhört tuffa regler för lågsvavligt bränsle – 0,1
            viktprocent jämfört med de tidigare globala reglerna om 3,5 viktprocent,
            en enormt stor skillnad.
          </note>
          <note>
            När det systemet kom på plats efterlyste jag och inte minst svensk
            sjöfart att även ett effektivt sanktionssystem skulle komma på
            plats, men det lät vänta på sig. Först i en interpellationsdebatt
            med mig 2017 gav tidigare miljöministern Karolina Skog besked
            att man skulle införa ett sanktionssystem med miljösanktionsavgifter.
            Det välkomnade jag, men det förslag som regeringen tog fram var
            alldeles för vagt och tandlöst. Det var låga avgifter som skulle
            finnas i systemet – jag vill minnas att det var max 200 000 kronor.
          </note>
          <note>
            Som väl var lyssnade regeringen på de kritiska synpunkter som
            inte minst svensk sjöfart förde fram, och det blev ett mer kraftfullt
            system med sanktionsavgifter på upp till 500 000 kronor. Jag välkomnar
            också det besked som ministern ger här i dagens debatt om att
            man från regeringens sida tittar på att ytterligare skärpa det
            systemet. Det tycker jag är viktigt och bra. Men, fru talman,
            det är också viktigt att sanktionssystemet går hand i hand med
            effektiv kontroll och uppföljning.
          </note>
          <note>
            Transportstyrelsen har tillsynsansvaret i dag, och de gör ett
            bra arbete. De gör hamnkontroller, där de mäter vad det är för
            bränsle som fartygen använder sig av när fartyget ligger i hamn.
          </note>
          <note>
            Det finns en viss kontroll eller egentligen statistikinsamling
            som Chalmers och andra aktörer gör med sniffrar. Man har mätpunkter
            vid Öre ­ sundsbron och Älvsborgsbron, vill jag minnas. Men man
            kontrollerar egentligen inte till havs.
          </note>
          <note>
            Min poäng med den här interpellationen och förslaget som jag
            driver handlar om att vi har en myndighet, Kustbevakningen, som
            likt sjöfarten är till sjöss. Låt oss använda den statliga myndigheten,
            som har fartyg och flygplan som i dag används för just miljöövervakning.
            Varför inte ge dem i uppdrag att bistå, alternativt dela tillsynsansvaret
            med Transportstyrelsen? Transportstyrelsen har ju inga flygplan
            eller fartyg, och jag tycker att det är orimligt att de ska skaffa
            sig den förmågan. Det är bättre också utifrån ett ekonomiskt perspektiv
            att nyttja de resurser som finns hos Kustbevakningen.
          </note>
          <note>
            Jag måste fråga ministern varför regeringen inte vill ta vara
            på denna möjlighet. Varför inte nyttja de resurser som en befintlig
            myndighet redan har? Det skulle kosta väldigt lite att ge Kustbevakningen
            den möjligheten – det skulle räcka med investeringar i mätutrustning
            och annat. Då skulle vi också kunna skapa en bättre miljö och
            en sjystare konkurrens inom sjöfarten.
          </note>
          <note>
            Anf. 17 Miljö- och klimatminister PER BOLUND (MP):
          </note>
          <note>
            Fru talman! Tack, Johan Hultberg, för en viktig fråga!
          </note>
          <note>
            Det är såklart otroligt glädjande att vi har kunnat konstatera
            att utsläppen av svavel i den känsliga marina miljön i Östersjön
            men också i Nordsjön och Engelska kanalen har kunnat minskas kraftigt
            tack vare de åtgärder som vidtagits. Det visar också på att de
            här regelverken faktiskt får konkret och tydlig effekt i form
            av att vi minskar miljöbelastningen på de marina systemen. Det
            påverkar såklart också på land. Det här är alltså en viktig miljöåtgärd.
          </note>
          <note>
            Därför är jag också väldigt glad över att vi har lyckats sätta
            upp regler som kraftigt har förändrat rederiernas verksamhet till
            att de använder bättre bränslen och över att vi har ett tillsynssystem
            som har effekt, det vill säga faktiskt gör att rederierna minskar
            sina utsläpp.
          </note>
          <note>
            Det finns flera sätt att mäta effekten. Ett som Johan Hultberg
            nämnde är att ha sniffrar som känner av utsläppen från skorstenarna
            för att mäta om svavelhalten är för hög eller inte. Men det går
            också att utvärdera effek ­ terna på miljön och se att svavelbelastningen
            faktiskt har minskat. Det finns alltså flera olika sätt att verifiera
            och säkerställa att den här reglering ­ en har den verkan som
            vi har önskat.
          </note>
          <note>
            Tittar man på utsläppsutvecklingen ser man att den är fantastisk
            med en dramatisk minskning av ett ämne som vi tidigare har haft
            väldigt stora miljöproblem med.
          </note>
          <note>
            Vi har ju den principen att vi ställer upp regelverken, och sedan
            är det myndigheterna som har ett stort ansvar för att se till
            att regelverken också efterlevs och uppfylls. Här har myndigheterna
            tittat på olika alternativ för att kunna genomföra granskningen.
          </note>
          <note>
            När svaveldirektivet implementerades pratade man om möjligheten
            att använda just Kustbevakningens flyg för att övervaka utsläpp
            av svaveldioxid från fartyg genom att mäta avgasplymen ur skorstenarna.
            Då bedömde myndigheten att för att kunna göra korrekta mätningar
            i avgasplymer skulle flygplanen behöva dippa ned så nära fartygen
            att det skulle utgöra en säkerhetsrisk. Det är en bedömning som
            jag tar på allvar och respekterar.
          </note>
          <note>
            Eftersom vi nu ser att alla de stickprovskontroller som görs
            visar på att man inte bryter mot reglerna ser vi inget behov av
            utökad övervakning i dag. Men om kontrollen skulle behöva utökas
            och Kustbevakningen skulle bedömas vara lämplig myndighet skulle
            det kunna ske till exempel genom sniffrar på Kustbevakningens
            fartyg. Men det är förslag som vi i så fall behöver analysera
            vidare för att se om de verkligen fyller sin funktion. Vi ska
            ju inte genomföra åtgärder om vi inte är övertygade om att de
            är funk ­ tionella och leder till förändring.
          </note>
          <note>
            Det är lite svårt att förstå, tycker jag, vad Johan Hultberg
            menar med att de prover som tas i hamn inte visar hur verkligheten
            ser ut utan att man skulle behöva ta prover till havs. Det är
            svårt att se en situation där man skulle ha olika bränslen när
            man kör till havs och när man ligger i hamn och att man därmed
            skulle ha högsvavligt bränsle på havet men inte i hamn. Det är
            ju samma fartyg vi pratar om, och det är tydligt att det görs
            stickprovskontroller. Ingen redare kan vara säker på att det inte
            vid just det här tillfället när fartyget går i hamn kommer att
            göras en kontroll. Det gör också att redarna tar stort ansvar
            och faktiskt ser till att man använder lågsvavligt bränsle.
          </note>
          <note>
            Det är viktigt att poängtera att Sverige inte är ensamt om att
            jobba med det här. Det är inte bara Sverige som utför den här
            typen av kontroller, utan det finns ett gemensamt arbete inom
            EU. Vi har också gemensamma register där man samlar information.
            Det gör att när en myndighet ser något och vill varna kan den
            gå vidare till svenska myndigheter, som kan ta informationen vidare
            och verifiera att olagligt bränsle inte används .
          </note>
          <note>
            Anf. 18 JOHAN HULTBERG (M):
          </note>
          <note>
            Fru talman! I det sista inlägget blottade tyvärr miljöministern
            sin okun ­ skap på området. Jag kan ha viss förståelse för det
            – ministern har bara varit miljöminister i ett par veckor. Men
            fartyg har ju i regel inte bara ett bränsle ombord, utan de har
            bränslen av olika kvalitet eftersom det finns olika krav beroende
            på vilka vatten de är i. Givet att de lågsvavliga bräns ­ lena
            kostar betydligt mer än bränslen med sämre kvalitet och högre
            svavel ­ innehåll finns det ett starkt ekonomiskt incitament att
            använda bränslen av sämre kvalitet.
          </note>
          <note>
            Inom SECA får svavelhalten som sagt vara 0,1 viktprocent. Globalt
            är det 0,5 procent sedan den 1 januari 2020; tidigare var det
            3,5 procent. Ett fartyg kan visst ligga i hamn och ha olika bränslen
            ombord, och det är som sagt fullt rimligt. Inom SECA gäller 0,1
            procent; på världshaven – om jag uttrycker mig så – gäller 0,5
            procent. Självklart ska fartyg få ha olika bränslen ombord.
          </note>
          <note>
            Hamnkontrollen fungerar, men jag tycker att den ska kompletteras
            och att det vore rimligt att titta på möjligheterna med kontroll
            till havs. Jag kände inte till det praktiska problem som ministern
            nämnde med att det skulle finnas en säkerhetsaspekt som hindrar
            Kustbevakningen från att använda sina flygplan för detta. Jag
            hoppas att teknikutvecklingen har gått framåt på det här området.
            Jag tror också, som ministern var inne på, att det finns möjlighet
            att använda fartygen och ha sniffrar ombord på Kustbevakningens
            fartyg eller att rent av utrusta drönare med sniffrar som styrs
            från Kustbevakningens fartyg. Jag tycker att man ska titta på
            den här möjligheten.
          </note>
          <note>
            Jag delar verkligen ministerns uppfattningar. På aggregerad nivå
            har vi ju sett jättegoda effekter. Miljölagstiftningen efterlevs
            av de allra flesta. Svensk Sjöfart är i framkant när det gäller
            miljöarbetet och har väldigt många engagerade medlemmar som också
            gör mer än vad lagen stipulerar och kräver. Man vill att sjöfarten
            ska vara en grön näring som har en viktig roll i de globala värdeflödena
            och den globala ekonomin men som tar sitt miljöansvar och som
            bidrar till att vi kan klara klimatmålen från Paris.
          </note>
          <note>
            Men det finns ett och annat rötägg – så är det ju inom alla näringar.
            Här handlar det också om att upprätthålla en sund konkurrens.
            De tidigare mät ­ ningar och rapporter som har gjorts visar på
            att det finns problem med att vissa rederier tycks fuska, och
            man har sett större problem med bristande regelefterlevnad när
            fartyg är på väg att lämna kontrollområden. Därför tror jag att
            det vore viktigt att komplettera den hamnbaserade kontrollen med
            en sjöbaserad kontroll.
          </note>
          <note>
            Det är mycket möjligt att det krävs vidare utredning kring dessa
            frågor, men ett första steg skulle vara att ministern uttalade
            intresset och viljan att titta vidare på de här möjligheterna.
            Denna fråga handlar som sagt både om miljö, om att upprätthålla
            en sund konkurrens och om att säkerställa att de företag som följer
            lagstiftningen och kanske rent av gör mer än vad lagen kräver
            inte straffas utan allra helst uppmuntras och att det finns incitament
            för dem att fortsätta driva på miljöarbetet.
          </note>
          <note>
            Anf. 19 Miljö- och klimatminister PER BOLUND (MP):
          </note>
          <note>
            Fru talman! Det är ju sant att fartyg kan använda olika former
            av bränsle. Min poäng var att de bränslen som finns på fartyg
            när de är till havs också finns där när de går in i hamn, och
            då finns det ju möjlighet för Transportstyrelsen att ta prover
            på de olika bränslen som finns på ett fartyg.
          </note>
          <note>
            Det är viktigt att poängtera – så att det inte blir några missförstånd
            – att detta inte är den enda metod som används.
          </note>
          <note>
            Jag är övertygad om att det är en effektiv metod att ha oanmälda
            stickprovskontroller som ju faktiskt gör att ingen redare kan
            känna sig säker på att man inte kommer att göra en kontroll just
            när fartyget i fråga går in i hamn, utan den risken finns alltid
            närvarande. Det är uppenbarligen en risk som ingen redare vill
            ta eftersom det har konstaterats att det inte har förekommit några
            prover där svavelhalterna har varit för höga.
          </note>
          <note>
            Vi använder oss dock också av andra tekniker, till exempel en
            sniffer som är placerad i Öresund, där fartygstrafiken som går
            från världshaven in till Östersjöhamnarna av naturliga skäl passerar.
            Den är placerad på Pepparholm. Där mäter man just svavelhalten
            i avgasplymen på fartyg som passerar. Om sniffern ger utslag skickas
            en signal direkt till Transportstyrelsens tjänsteman som är i
            beredskap, och då beslutar den personen om en inspektion ska göras
            på fartyget i fråga. Under 2020 uppfångades dock som sagt inga
            signaler från sniffern i Öresund som indikerade att det fanns
            otillåtna svavelhalter.
          </note>
          <note>
            Förutom det arbete vi gör nationellt finns det, som jag sa, ett
            interna ­ tionellt samarbete. Här har vi ett EU-gemensamt register
            som heter Thetis-EU och dit all svavelkontroll inom gemenskapen
            rapporteras. Transport ­ styrelsen bevakar detta register efter
            avvikelser och om man får underrät ­ telser om att fartyg som
            är på väg till svenska hamnar inte följer reglerna.
          </note>
          <note>
            Förutom via detta register får Transportstyrelsen också direkta
            indika ­ tioner från andra länder – framför allt från Belgien,
            Danmark, Finland, Nederländerna och Tyskland – när de, till exempel
            genom en sniffer, fång ­ ar upp höga halter av svaveldioxid i
            avgasplymen från enskilda fartyg.
          </note>
          <note>
            Det finns alltså ett nätverk av kontroller som gör att vi har
            en god översyn och att vi med stor säkerhet vet att det faktiskt
            inte förekommer illegala bränslen som har för höga svavelhalter
            i de områden där vi har en tydlig reglering.
          </note>
          <note>
            Självklart kommer vi hela tiden att fortsätta att se över arbetet.
            Som jag sa i mitt inledningsanförande har vi också ett pågående
            arbete med att se över miljösanktionsavgifterna så att de blir
            ännu mer bitande. Detta är ett arbete som jag anser att vi aldrig
            blir klara med, utan vi måste hela tiden se över både regelverk
            och sanktionsmöjligheter så att vi garanterar att de gemensamma
            regler som vi ställer upp för att skydda vår miljö faktiskt också
            efterlevs.
          </note>
          <note>
            Jag vill kommentera det som Johan Hultberg inledde med. Från
            Miljöpartiets sida ser vi att vi behöver jobba brett med miljöpolitiken.
            Vi kan inte bara titta på end-of-pipe-lösningarna – vad som kommer
            ut ur avgasrören – utan för att skapa ett hållbart samhälle behöver
            vi också titta på helheten. Då handlar det om att även titta på
            hur vi påverkar användningen av ämnen som kan ha en negativ miljöeffekt.
            Om vi med till exempel ekonomiska incitament kan minska användningen
            av ämnen som kan vara farliga till exempel vid nedskräpning är
            det också ett väldigt effektivt sätt att få en god miljö. Ibland
            kan det ju vara dyrare att bygga upp stora kontrollsystem och
            liknande i efterhand, när de problematiska ämnena redan är inne
            i systemet.
          </note>
          <note>
            Jag hoppas att Moderaterna kommer att vara beredda till omprövning
            och se att det inte räcker med att bara jobba med denna typ av
            regelverk – även om de såklart har en otroligt viktig funktion
            att fylla måste vi också se hur vi till exempel kan minska inflödet
            av farliga ämnen till samhället från början. Där behöver vi också
            använda oss av skatteinstrument.
          </note>
          <note>
            Anf. 20 JOHAN HULTBERG (M):
          </note>
          <note>
            Fru talman! Moderaterna står ju bakom principen att förorenaren
            ska betala, och vi tycker att det är rätt att man prissätter utsläpp.
            Men det gäller att hitta incitament och prissättningar som träffar
            rätt och som säkerställer att man får de effekter man vill uppnå.
          </note>
          <note>
            När det gäller sjöfarten säger det sig självt – det är få näringar
            som är så gränsöverskridande som just sjöfarten, och då handlar
            det väldigt mycket om att försöka hitta internationella och globala
            lösningar. Vi har sagt att EU:s utsläppshandel rimligen skulle
            kunna omfatta också sjöfarten om man inte kommer fram globalt
            genom förhandlingarna på FN-nivå; det vore ju absolut det bästa.
          </note>
          <note>
            Nu kan både jag och miljöministern glädjas åt att man faktiskt
            på FN ‑ nivå har lyckats komma överens om kraftigt skärpta regler
            för den globala sjöfarten. Det är inte bara sjöfarten i till exempel
            SECA-områdena som nu har hyggligt stränga krav på sig, utan det
            har faktiskt gjorts en rejäl skärpning av regelverket globalt.
          </note>
          <note>
            Denna interpellation handlar som sagt om att vi i Sverige ska
            göra vad vi kan för att utveckla kontrollmöjligheterna. Jag är
            glad över att ministern säger att vi aldrig blir färdiga. Jag
            uppmanar verkligen ministern att fortsätta titta på dessa möjligheter
            och att när det gäller den större frågan fortsätta driva på globalt
            för att vi ska få bättre kontrollsystem på plats internationellt.
          </note>
          <note>
            Vi vet ju att det globalt handlar väldigt mycket om att man faktiskt
            inte går över till bättre bränsle utan använder skrubberteknik.
            Då är det viktigt hur dessa system används. Det finns två varianter:
            slutna system, där man tar hand om vattnet, och öppna system,
            där fartygen renar luften men i stället släpper ut svavlet i havet.
            Det är naturligtvis problematiskt, och jag uppmanar ministern
            att driva på för att vi ska ha bra regler kring detta internationellt.
          </note>
          <note>
            Anf. 21 Miljö- och klimatminister PER BOLUND (MP):
          </note>
          <note>
            Fru talman! Tack, Johan Hultberg, för en bra debatt!
          </note>
          <note>
            Jag är glad att vi tillsammans kan se värdet av tuffa miljöregleringar.
            Det är någonting som är avgörande för att vi ska kunna nå hela
            vägen i mål och se till att vi uppfyller det som riksdagen har
            ställt sig bakom, det vill säga att vi till nästa generation ska
            lämna över en miljö där vi har löst de stora miljöutmaningarna
            och miljöproblemen.
          </note>
          <note>
            Där hoppas jag att vi också är överens om att vi är långt ifrån
            färdiga utan behöver göra betydligt mycket mer framåt för att
            vi verkligen ska kunna leverera på det generationslöftet. Då gäller
            det att bygga på de goda exempel som vi kan se, att fortsätta
            använda dem och att expandera dem även till andra områden. Just
            minskningen av svavel i bränslet i den känsliga marina miljön
            i Östersjön är ett exempel på hur vi gemensamt har kunnat knuffa
            fram en reglering som verkligen gör skillnad och som nu minskar
            miljöbelastningen kraftigt.
          </note>
          <note>
            Sedan ska vi vara medvetna om att svavel är ett av de problem
            som har funnits inom sjöfartsnäringen. Vi har fortfarande andra
            utmaningar som vi behöver möta, till exempel utsläppen av kväveoxider
            som ju också är ett stort miljöproblem. Här behöver vi arbeta
            vidare för att se till att även sjöfarten blir en del av den hållbara,
            fossilfria transportsektor som vi vill se.
          </note>
          <note>
            Jag kan konstatera att det som Johan Hultberg efterfrågar i sin
            interpellation är något som regeringen kommer att leverera. Vi
            planerar att redan i slutet av maj ha en proposition som skärper
            sanktionssystemet när det gäller just svavel. Därmed kommer vi
            att få bättre och ännu mer verkningsfulla miljösanktionsavgifter
            på plats. Det ser jag fram emot. Då kan vi vara ännu säkrare på
            att vi genom reglering och också tillsynssystem fortsättningsvis
            kan ha väldigt låga halter av svavel från svensk sjöfart och sjöfart
            i svenska vatten.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellationerna 2020/21:414, 416, 422, 423 och
            462 om plastpåseskatten
          </note>
          <note>
            Anf. 22 Finansminister MAGDALENA ANDERSSON (S):
          </note>
          <note>
            Fru talman! Markus Wiechel har frågat mig bland annat om jag
            är nöjd med bärkasseskatten och dess utformning samt det resultat
            som följt efter bärkasseskattens införande. Därutöver har han
            frågat mig vad jag avser att göra i syfte att underlätta för svenska
            producenter och företag som satsar på att vara miljövänliga.
          </note>
          <note>
            Angelica Lundberg har frågat mig bland annat om jag anser att
            det är förenligt med skattens syfte att även nedbrytbara bärkassar
            tillverkade av förnybart material beskattas. Hon har även frågat
            mig hur jag avser att agera för att konsumenter som vill handla
            miljövänligt inte på grund av skatten ska vilseledas till att
            välja produkter som är sämre ur ett miljöperspektiv.
          </note>
          <note>
            Björn Söder har frågat mig bland annat om det är min uppfattning
            att även nedbrytbara påsar, som är tillverkade av förnybara råvaror
            och som inte ger upphov till spridning av mikroplaster, ska omfattas
            av plastpåseskatten. Han har även frågat mig om jag anser att
            det är önskvärt att företag som utvecklar och tillverkar sådana
            påsar tvingas flytta sina verksamheter från Sverige.
          </note>
          <note>
            Helena Bouveng har frågat mig bland annat vilken analys jag har
            gjort av platspåseskattens effekter och om jag avser att vidta
            någon åtgärd för att förändra skatten.
          </note>
          <note>
            Eric Westroth har frågat mig bland annat om det är min uppfattning
            att skattereformen varit framgångsrik eller om jag avser att vidta
            några förändringar.
          </note>
          <note>
            Skatten på plastbärkassar bygger på en sakpolitisk överenskommelse
            mellan Socialdemokraterna, Centerpartiet, Liberalerna och Miljöpartiet
            de gröna och gäller från och med den 1 maj 2020. Skatten är en
            del av reger ­ ingens arbete för att uppnå Sveriges miljömål och
            EU:s förbrukningsmål för plastbärkassar.
          </note>
          <note>
            Som jag tidigare har svarat vid flera tillfällen är e n förutsättning
            för att en bärkasse ska vara skattepliktig att den i mer än försumbar
            omfattning består av plast. Det saknar betydelse för frågan om
            skatteplikt om påsen är gjord av förnybar eller återvunnen plastråvara.
            Det beror framför allt på att all plast har samma negativa miljöpåverkan
            som fossil plast vid nedskräpning i naturen , i synnerhet genom
            spridning av mikroplaster. Även så kallad industriellt och biologiskt
            nedbrytbar plast sönderdelas till mikroplaster vid nedskräpning.
          </note>
          <note>
            I propositionen som innehöll förslaget om skatt på plastbärkassar
            ingick en sedvanlig konsekvensanalys. Beräkningarna av intäkterna
            var behäftade med stor osäkerhet, vilket beskrevs i propositionen,
            bland annat då det saknades uppgifter om konsumtionens priskänslighet.
            Med de antaganden som gjordes uppskattades bruttointäkterna för
            2020 bli 1,66 miljarder kronor. Utfallet för 2020 blev drygt 0,2
            miljarder kronor brutto. Skattens styrande effekt i kombination
            med covid-19-pandemins påverkan på handel i butik bedöms ha haft
            en kraftig effekt på förbrukningen av plastbärkassar.
          </note>
          <note>
            Hur mycket förbrukningen av plastbärkassar förändrats under 2020
            kommer att redovisas under våren när Naturvårdsverkets nästa rapportering
            över förbrukning av plastbärkassar är färdigställd. Den minskning
            för 2020 som kan antas ha skett är dock positiv och i linje med
            skattens syften.
          </note>
          <note>
            Tredje vice talmannen meddelade att interpellanterna Markus Wiechel
            och Björn Söder anmält att de var förhindrade att delta i debatten.
          </note>
          <note>
            Anf. 23 ANGELICA LUNDBERG (SD):
          </note>
          <note>
            Fru talman! När plastpåseskatten infördes förra året var argumentet
            att den skulle minska spridningen av mikroplaster och förhindra
            att plast hamnade i haven och sedan i delfiners och valars magar.
          </note>
          <note>
            Skatten infördes på alla plastbärkassar, även de som är tillverkade
            av återvunnen plast. Svenska konsumenter tvingas nu betala 7 kronor
            för en påse att bära hem sin mat i.
          </note>
          <note>
            Skatten h ar både före införandet och nu efteråt mötts av kraftig
            kritik. Men nu tar skatten ytterligare en märklig vändning. Ett
            företag i Helsingborg har utvecklat en nedbrytbar bärkasse bestående
            av förnybara råvaror. Kassen kan användas minst 50 gånger och
            är enligt det statliga forskningsinstitutet RISE godkänd som flergångskasse.
            Den kan efter att ha använts upprepade gånger slängas i den vanliga
            komposten hemma och bryts då ned till jord.
          </note>
          <note>
            Om den i stället återvinns via förbränning släpper den ut 80
            procent mindre CO 2 , precis det som de stora klimatkonferenserna
            runt om i Europa efterfrågar. Den bidrar inte till spridning av
            mikroplaster alls och är således en mycket bra ersättare till
            den fossila plastpåsen. 30 miljoner i svens ­ ka skattemedel har
            via EU satsats i projektet, och företaget självt har lagt enorma
            summor på att forska kring sin produkt och hitta vägar för mindre
            miljöpåverkan.
          </note>
          <note>
            Självklart är väl en så bra påse befriad från regeringens plastpåseskatt?
            Nej, otroligt nog är den inte det. Både Skatteverket och Skatterättsnämnden
            anser att påsen ska beskattas. Detta har inneburit att en hel
            fabrik nu står stilla och många arbetstillfällen går förlorade.
            Om påsen beläggs med skatt, trots att den inte bidrar till spridningen
            av mikroplaster och trots att den sänker utsläppen, kommer företaget
            att tvingas flytta sin verksamhet utomlands, och investeringar
            i hållbara lösningar i Sverige kommer att gå förlorade.
          </note>
          <note>
            Inte nog med att all den plast som förut samlades in för att
            bli återvunna plastpåsar nu måste eldas upp eller läggas på deponi
            i utlandet – även påsar som inte bidrar till någon som helst spridning
            av mikroplaster och som kan brytas ned hemma i din kompost drabbas
            .
          </note>
          <note>
            På min skriftliga fråga den 26 januari om just nedbrytbara påsar
            utan mikroplaster svarade finansministern att hon inte kan uttala
            sig om ett enskilt fall, naturligtvis. Men detta handlar inte
            om ett enskilt fall, fru talman. Det handlar om huruvida finansministern
            är nöjd med hur plastpåseskatten har fallit ut och om hon tycker
            att det är förenligt med skattens syfte att även helt nedbrytbara,
            miljövänliga bärkassar tillverkade av förnybart material som minskar
            CO 2 -utsläppen vid förbränning och som inte riskerar att sprida
            mikroplaster beskattas. Här är finansministern svaret skyldig.
          </note>
          <note>
            Anf. 24 HELENA BOUVENG (M):
          </note>
          <note>
            Fru talman! Jag hade egentligen inte tänkt interpellera om plastpåseskatten.
            Många av mina duktiga kollegor har redan stått i kammaren och
            gjort fruktlösa försök att få regeringen och finansministern att
            byta fot i fråga om denna skatt, som har en ytterst begränsad
            miljönytta samtidigt som den kommer till ett högt pris för både
            hushåll och företag.
          </note>
          <note>
            Men när jag läste om Helsingborgsföretaget Gaia Biomaterials
            kunde jag inte längre hålla mig. Och långt innan dess hade jag
            mött och diskuterat med det Smålandsstenarbaserade företaget Trioplast
            från mitt innovativa Jönköpings län och branschorganisationen
            Ikem som redan tidigt kunde visa hur skatten är slutet för ett
            av de bästa cirkulära initiativen inom svensk handel och industri.
          </note>
          <note>
            Fru talman! Den återvinningsbara plastpåsen har funnit sin plats
            i den cirkulära kedjan. Först används den för att bära hem inköpta
            varor, sedan återanvänds den eventuellt och slutligen lämnas den
            till återvinning alternativt används som soppåse.
          </note>
          <note>
            Dessa påsar har nu bland annat ersatts med flergångskassar i
            ekologisk bomull, men dessa måste enligt Miljöstyrelsen i Danmark
            användas tusentals gånger för att vara ett bra alternativ till
            den återvinningsbara plastpåsen. Och handen på hjärtat, finansministern,
            hur många lyckas med det?
          </note>
          <note>
            Ett annat populärt alternativ är avfallspåsar, som importeras
            från Asien och baseras på fossila råvaror. Jag har mer än en gång
            sett detta i den coronaanpassade matkön. Senaste gången noterade
            jag en äldre dam som hade dessa påsar på rulle med sig i kön,
            och hon tittade på mig och sa: Du får tycka vad du vill, men jag
            har inte lust att på min skrala pension betala extra skatt till
            Magdalena Andersson.
          </note>
          <note>
            Jag tror att fler tänker så.
          </note>
          <note>
            Vi har alltså en finansminister och en regering med stödpartier
            som gläder sig åt den minskade användningen av återvinningsbara
            plastpåsar även om risken är uppenbar att de ersätts med mycket
            sämre alternativ.
          </note>
          <note>
            Fru talman! Användningen av plastkassar har minskat från år till
            år. Människor blir alltmer medvetna och använder samma kasse flera
            gånger. Det är toppen. Dessutom har Håll Sverige Rent i sina plockanalyser
            sett att plastbärkassen är mycket ovanlig i våra skogar och sjöar.
            Och om vi verkligen vill lösa problemet med plast i världshaven
            är skatt på svenska återvinningsbara plastpåsar helt säkert inte
            lösningen då 90 procent av plasten, skitig plast dessutom, är
            resultatet av nedskräpningen i tio floder i Asien och Afrika.
            Jag har svårt att se att man hittar några konsumkassar där.
          </note>
          <note>
            Fru talman! Därför undrar jag om man verkligen kan kalla plastpåseskatten
            för en miljöskatt. Finns det någon trovärdighet? Får den inte
            i stället absurda konsekvenser som vi absolut inte vill ha? Återigen
            har vi en lagstiftning från Absurdistan.
          </note>
          <note>
            Anf. 25 ERIC WESTROTH (SD):
          </note>
          <note>
            Fru talman! Jag tackar finansministern för svaret. Det är lite
            intressant att vi i dag är tre interpellanter från Jönköpings
            län i denna interpellationsdebatt med finansministern.
          </note>
          <note>
            Att finansministern säger att skatten på plastbärkassar har inneburit
            en försäljningsminskning av dessa kassar, vilket ligger i linje
            med skattens syfte, är helt sant. Men att man i propositionen
            angav skatteintäkterna som osäkra på grund av att man inte visste
            konsumenternas priskänslighet och förväntade sig en försäljningsminskning
            med endast 30 procent visar väl ändå på en något bristande omvärldsanalys.
          </note>
          <note>
            Redan 2002 införde Irland en avgift på plastpåsar med 0,15 euro
            per plastpåse, alltså ungefär 1,50 kronor, och försäljningen störtdök
            med mellan 90 och 95 procent. Nederländerna och Wales hade också
            infört avgifter med liknande resultat.
          </note>
          <note>
            Nu visar det sig att den införda plastpåseskatten i Sverige också
            har inneburit en försäljningsminskning på cirka 90 procent, och
            av en beräknad skatteintäkt på 1,66 miljarder blev det bara 203
            miljoner.
          </note>
          <note>
            Det borde alltså inte ha rått någon större osäkerhet om effekterna
            av plastpåseskatten, speciellt inte då man i propositionen till
            och med angav Irland som ett av de länder som hade infört avgifter
            på plastpåsar.
          </note>
          <note>
            Regeringen har dock reviderat sin budget för 2021 beträffande
            lägre intäkter av plastpåseskatten, men den ser fortfarande optimistisk
            ut när man tittar på intäkterna från skatten under 2020 års sista
            månader.
          </note>
          <note>
            Fru talman! Samtidigt som försäljningen av plastbärkassar som
            säljs i butiker har rasat har försäljningen av plastpåsar som
            inte belastas med någon skatt ökat. Då avses främst de avfallspåsar
            som säljs på rulle i daglig ­ varuhandeln. Bland annat angav Ica
            i höstas att försäljningen av avfallsplastpåsar på rulle hade
            ökat med 60 procent jämfört med året innan.
          </note>
          <note>
            Dessa avfallsplastpåsar på rulle är ofta producerade av jungfrulig
            fossil plast och importeras från Kina, ett land som står för den
            största miljöför ­ störingen i världen. Dessa påsar har dessutom
            bara ett syfte och används endast en gång, nämligen som soppåse,
            och efter användning energiåter ­ vinns de förmodligen i någon
            av Sveriges avfallsförbränningsanlägg ­ ningar.
          </note>
          <note>
            Majoriteten av de plastbärkassar som såldes, och i viss mån fortfarande
            säljs, i Sveriges butiker användes inte bara för att bära hem
            varor från butiken utan hade även andra användningsområden. Efter
            att den hade tjänat sitt primära syfte att bära hem varor i användes
            75 procent som soppåse, 20 procent återanvändes som bärkasse och
            cirka 5 procent kastades i soporna för material- eller energiåtervinning.
          </note>
          <note>
            Fru talman! Den svenska plastbärkassen hade hittat sin plats,
            och den återanvändes flera gånger. Nu används i stället engångskassar,
            många gånger i fossil plast till, soporna.
          </note>
          <note>
            Många bär nu i stället hem sina varor från butiken i papperskassar.
            Det är naturligtvis ett bättre materialval om den hamnar i naturen
            men samtidigt ett sämre alternativ i resursförbrukningsperspektiv
            om man ser till tillverkning, transporter och återanvändning.
            Att papperspåsen har en begränsad kapacitet att återanvändas när
            man en gång burit hem varorna från butiken tror jag att vi alla
            kan vara överens om.
          </note>
          <note>
            Hade alternativa modeller i stället för en skatt kunnat varit
            mer framgångsrik a för miljö och klimat och samtidigt inte inneburit
            en skattekostnad för hushållen? I Finland har man frivilliga överenskommelser
            om minimipris på plastpåsar, och i Norge betalas en del av plastpåsepengarna
            in i en miljöfond som sedan går till att städa stränder och andra
            miljöförbättrande projekt.
          </note>
          <note>
            Tittade regeringen på andra lösningar, och i så fall, varför
            lät regering ­ en inte utreda alternativen mer ingående?
          </note>
          <note>
            Anf. 26 Finansminister MAGDALENA ANDERSSON (S):
          </note>
          <note>
            Fru talman! Syftet med skatten är att minska mikroplaster i miljön.
            Plastpåsar är ett problem om de hamnar i naturen eftersom de bryts
            ned till mikroplaster som kan vara farlig a för djur och natur.
          </note>
          <note>
            Enligt den information jag har, som är den bästa som finns på
            Reger ­ ingskansliet, påstår inte detta företag att deras påsar
            bryts ned fullständigt eller inom rimlig tid om de hamnar i naturen.
            Om de hamnar i komposten där hemma kan det vara så, men inte om
            de hamnar i till exempel havet. Ett av syftena med skatten är
            just att minska risken för mikroplaster i havet.
          </note>
          <note>
            Det kan se olika ut i olika matvaruaffärer, Helena Bouveng, men
            man ser inte – i alla fall inte i den matvaruaffär där jag handlar
            – många personer som kommer med rullar med avfallspåsar. Däremot
            är det många som kommer med flergångsplastpåsar från matvaruaffärer
            eller andra affärer. Den typen av kassar används väldigt ofta,
            och på så sätt är skatten en framgång. Syftet var att man skulle
            minska engångsplastpåsar som man köper i affären, och det syftet
            tycks ha uppfyllts.
          </note>
          <note>
            Sedan finns det många andra miljöproblem som vi också behöver
            ta tag i. Detta är något som regeringen driver med full kraft,
            men jag ser inte riktigt samma kraft hos vare sig moderater eller
            sverigedemokrater.
          </note>
          <note>
            Anf. 27 ANGELICA LUNDBERG (SD):
          </note>
          <note>
            Fru talman! Finansministern säger att även så kallad industriellt
            och biologiskt nedbrytbar plast sönderdelas till mikroplaster
            vid nedskräpning. Då vill jag påminna finansministern om att svenska
            konsumenter är otroligt bra på att återvinna och att de återanvänder
            påsen som maten burits hem i flera gånger innan den till slut
            används som soppåse och då återvinns igen och blir el och värme.
          </note>
          <note>
            Naturvårdsverket sa så sent som 2013 att plastpåsar inte är något
            stort miljöproblem i Sverige, just eftersom vi är bra på att slänga
            dem på rätt ställe. Att plastpåsar från Sverige slängs i naturen
            är mycket ovanligt enligt Naturvårdsverket. Vi har alltså inte
            ett nedskräpningsproblem vad gäller plastpåsar, utan tvärtom tar
            vi hand om dem på ett mycket bra sätt. Det är knappast så att
            svenska konsumenter åker till Indien och dumpar sina påsar i havet,
            där heller. En skatt på plastpåsar i Sverige är därför en ytterst
            dålig idé för att lösa problemet med plast i naturen.
          </note>
          <note>
            Vidare, fru talman, uppger Magdalena Andersson att den minskning
            av de beskattade påsarna som skett är positiv. Låt oss titta lite
            på det. Det stämmer förvisso att användningen av de påsar som
            är belagda med skatt kraftigt har minskat. Dock har försäljningen
            av papperspåsar fördubblats. Papperspåsar kräver mer energi vid
            tillverkningen och har ett väldigt litet användningsområde efter
            att man burit hem sin mat i dem. Redan där är de sämre för miljön.
            Dessutom tar papperspåsar ungefär åtta gånger så stor plats som
            plastpåsar. Detta innebär en ökning av transporterna till butik
            ­ erna, med större miljöbelastning som följd.
          </note>
          <note>
            En del konsumenter har gått över till att använda tygkassar.
            Som Helena Bouveng uttryckte tidigare har den danska miljöstyrelsen
            gjort en undersökning och visat att den ekologiska tygkassen är
            det sämsta valet, då den behöver användas 20 000 gånger för att
            kompensera den miljöbelastning som den orsakat. Och inte nog med
            det, svenska konsumenter behöver fortfarande påsar att slänga
            skräp i. Detta behov har inte magiskt försvunnit med regeringens
            plastpåseskatt.
          </note>
          <note>
            Användningen av plastpåsar på rulle har ökat lavinartat, och
            i ett inslag i SVT uppger Ica att försäljningen av avfallspåsar
            har ökat med 60 procent. Sådana påsar är skattebefriade men sprider
            mikroplaster och är inte sällan importerade och gjorda av fossil
            plast. På vilket sätt är detta positivt?
          </note>
          <note>
            Ur ett statligt ekonomiskt perspektiv är skatten en katastrof.
            Den inbringade endast 12 procent av de budgeterade intäkterna,
            och man missade alltså målet med 1 ½ miljard. Det är ingen liten
            felräkning.
          </note>
          <note>
            Undersökningar visar att den återvunna plastpåsen, som förut
            var mycket vanlig i Sverige, är den påse som har lägst miljöpåverkan.
            Ändå beskattar regeringen den, och dessutom helt nedbrytbara påsar,
            samtidigt som man ägnar sig åt greenwashing när man påstår att
            man gör detta för miljön s skull. Eller som grundaren till företaget
            med den miljövänliga kassen uttryckte det: Om man inte bryr sig
            om vad en påse är gjord av bryr man sig heller inte om miljön.
          </note>
          <note>
            Hur tycker ministern att svenska konsumenter ska kunna välja
            rätt när regeringen beskattar de påsar som är bäst ur miljösynpunkt
            men lämnar de som är sämst helt utan beskattning?
          </note>
          <note>
            Anf. 28 HELENA BOUVENG (M):
          </note>
          <note>
            Fru talman! Finansministern och jag går kanske i lite olika affärer,
            vad vet jag, men jag kan bara konstatera att påsar på rulle säljs
            betydligt mer nu än tidigare. Vad detta kan bero på har vi förmodligen
            olika åsikter om.
          </note>
          <note>
            Men tillbaka till Helsingborgsföretaget Gaia Biomaterials. Min
            förra interpellationsdebatt med finansministern rörde den ologiska
            klädskatten – ni vet, förslaget att alla ska betala 40 kronor
            per kilo skor och kläder, oavsett om de innehåller farliga ämnen
            eller ej, och att producenten eller säljaren i efterhand kan ansöka
            om att få 95 procent av skatten tillbaka om kläderna inte innehåller
            några farliga kemikalier. Detta, fru talman, är ungefär som om
            Arla skulle betala en viss alkoholskatt på drycker och sedan få
            tillbaka 95 procent om man kan visa att mjölken inte innehåller
            någon alkohol. Det blir i praktiken en alkoholskatt på mjölk.
          </note>
          <note>
            Finansministern var då trött på mina och Moderaternas vanliga
            ursäkter för att inte genomdriva miljöpolitik. I debatten sa hon
            vidare att näringslivet har förstått detta och nu gör stora investeringar
            och att näringslivet ser att det gröna är framtiden. Bra där,
            finansministern! Jag kan inte annat än hålla med. Ett sådant företag
            är just Gaia Biomaterials. Företaget har utvecklat påsar som är
            nedbrytbara och som kan användas upp till 50 gånger, men ändå
            ska de beskattas. Då ställer man sig naturligtvis frågan: Varför?
            Vad är anledningen? Jo, att de ser ut som plastpåsar.
          </note>
          <note>
            Finansministerns svar att de inte skulle vara nedbrytbara i haven
            känns så där, för precis som med konsumkassen tror jag inte att
            de kommer att nå haven över huvud taget. Företaget har investerat
            otaliga miljarder för att säkerställa en hållbar framtid genom
            utvecklingen av nya miljöanpassade material som inte bidrar till
            vare sig ökade co-utsläpp eller plastnedskräpning.
          </note>
          <note>
            Jag kan inte annat än att hålla med ägaren i hans undran över
            om det inte är märkligt, när EU ger medel för att utveckla en
            miljöanpassad produkt, att denna sedan straffbeskattas i Sverige.
            Ser finansministern inte det absurda i hur plastspåseskatten nu
            har slagit? På vilket sätt kan finansministern försvara att utvecklingen
            av miljösparande material straffbeskattas i Sverige?
          </note>
          <note>
            Anf. 29 ERIC WESTROTH (SD):
          </note>
          <note>
            Fru talman! Utöver mål för mikroplaster har EU satt upp målsättningar
            om att minska antalet plastbärkassar till 40 stycken per person
            och år till 2025. Det framgår samtidigt av EU-direktivet att Sverige
            och alla medlemsländer har en frihet i implementeringen av system
            för att nå EU:s mål. Detta innebär att det kvantitativa målet
            är övergripande på EU-nivå men att medlemsländerna själva får
            välja hur de ska uppnå målet i praktiken. Sverige måste alltså
            inte tillämpa punktbeskattning som metod.
          </note>
          <note>
            En månad efter plastpåseskattens införande visade en ny undersökning
            från Naturvårdsverket att plastpåseförbrukningen faktiskt var
            lägre än vad som tidigare hade redovisats och att vi redan 2019
            låg under EU:s målsättning för minskning.
          </note>
          <note>
            Det andra skälet för skatteinförandet, förutom att kunna uppfylla
            EU:s målsättningar, var att just minska nedskräpningen och förekomsten
            av mikroplaster i naturen. Man kan naturligtvis stirra sig blind
            på mikroplaster. Men jag tror att alla kan vara överens om att
            väldigt få av de svenska plastpåsarna hamnar i naturen.
          </note>
          <note>
            Vi i Sverige ska självklart ansvara för våra utsläpp och vår
            återvinning, och vår konsumentmedvetenhet är ett uttryck för att
            vi är många som försöker ta ansvar för denna fråga.
          </note>
          <note>
            Men det är som sagt inte i Sverige som de stora problemen uppstår
            med plaster i naturen och haven. Tvärtom låg Sverige på en topplacering
            när det gjordes en jämförelse av hur mycket plastutsläpp varje
            land förorsakade. Där hamnade Sverige på plats 18 av 186 olika
            länder gällande utsläpp av plast per person.
          </note>
          <note>
            Faktum är att 90 procent av all plast i haven härstammar från
            tio olika flodsystem i världen. Åtta av dem ligger i Asien och
            två i Afrika. Dessa flodsystem rinner genom utvecklingsländer
            där det helt saknas infrastruktur och system för återvinning på
            det sätt som vi har i Sverige. Plasten som de dumpar i sina floder
            är den som senare hamnar i de stora haven där de äts upp av valar
            och delfiner och som driver omkring på världshaven eller, som
            vi såg i början av året, spolas upp på Balis paradisliknande stränder.
          </note>
          <note>
            Fru talman! Om vi verkligen ville göra skillnad när det gäller
            plasterna i haven hade vi snarare kunnat hjälpa dessa länder att
            skapa någon form av sophantering eller återvinningssystem.
          </note>
          <note>
            Anser inte även finansministern att det skulle kunna vara mer
            träff ­ säkert och kostnadseffektivt att rikta in sig på att utvärdera
            hur klimat ­ biståndet hade kunnat hjälpa till att åtgärda problemen
            med plastavfall i de delar av världen där till och med de enklaste
            system för hantering och åter ­ vinning saknas?
          </note>
          <note>
            Anf. 30 Finansminister MAGDALENA ANDERSSON (S):
          </note>
          <note>
            Fru talman! Debatten är lite märklig. Å ena sidan argumenterar
            man för att skatten borde vara utformad på ett annorlunda sätt,
            så att den gynnar vissa företag. Å andra sidan vill man inte ha
            skatten alls.
          </note>
          <note>
            Då blir min fråga: Tycker riksdagsledamöterna att det är bra
            med denna skatt men vill ha den annorlunda utformad? Eller vill
            de inte ha skatten alls? Om de inte vill ha skatten alls måste
            frågan bli: Hur ska vi då minska andelen plast som hamnar i naturen
            och riskerar att brytas ned? Och hur ska vi då leva upp till de
            målsättningar som vi också har skrivit under i EU?
          </note>
          <note>
            Eric Westroth påpekade att vi inte måste tillämpa punktbeskattningen
            som metod utan att det är upp till länderna själva att utforma
            politiken så att vi lever upp till de mål som vi gemensamt har
            satt upp i EU för att minska nedskräpningen av plast i naturen.
          </note>
          <note>
            Det är klart att det finns andra metoder som är tillämpbara.
            Det finns länder som har förbjudit till exempel plastkassar. Jag
            vet inte om det är det som Sverigedemokraterna förespråkar i stället.
            Det skulle i så fall vara ett intressant ställningstagande att
            få höra från denna talarstol.
          </note>
          <note>
            Sedan blir jag lite beklämd av att höra att det är större problem
            i andra länder. Det är helt korrekt. Det finns större problem
            med plastbärkassar i andra länder. Men det är inte ett bra argument
            för att vi inte ska minska vår nedskräpning. Tvärtom kan vi visa
            hur man kan gå före. Där är det snarare så att den svenska skatten
            på plastbärkassar, som uppenbarligen har haft en väldigt stor
            styreffekt, kan visa ett framgångsexempel på hur man kan styra
            bort från användandet av plastbärkassar.
          </note>
          <note>
            Med detta sagt tycker jag att det är bra att alla länder i EU
            gemensamt har förbundit sig att minska nedskräpningen. Men vi
            är också varma an ­ hängare av att vi via biståndet ska stötta
            andra länder att ta itu med miljöproblemen. Det är också en av
            många orsaker till att vi står bakom att det är viktigt att vi
            har ett fortsatt bra bistånd så att vi kan stötta andra länder
            i deras klimat- och miljöarbete. Just nu är biståndet otroligt
            viktigt för att kunna stötta länder så att hela världens befolkning
            blir vaccinerad.
          </note>
          <note>
            Anf. 31 ANGELICA LUNDBERG (SD):
          </note>
          <note>
            Fru talman! Sammanfattningsvis innebär regeringens plastpåseskatt
            en rad negativa konsekvenser. Den innebär att plast som tidigare
            återvunnits nu får tas om hand på ett mycket sämre sätt, vilket
            är dåligt för miljön. Den innebär att användningen av papperspåsar,
            som kräver mer energi och fler transporter, har ökat. Det är dåligt
            för miljön. Försäljningen av avfallspåsar på rulle, som ofta är
            importerade och gjorda av fossil plast, ökar. Det är dåligt för
            miljön och för svenska företag.
          </note>
          <note>
            Svenska konsumenter vilseleds genom skatten att köpa produkter
            som är sämre för miljön. Den inbringar inte de pengar till statskassan
            som regeringen påstår i sin budget – inte förra året, och troligtvis
            inte heller i år.
          </note>
          <note>
            Miljövänliga projekt och investeringar i hållbara lösningar i
            Sverige hämmas, och företag flyttar utomlands. Det är dåligt för
            miljön och för Sverige som land.
          </note>
          <note>
            Drivna och idérika personer som Åke i Helsingborg – som ägnat
            många år åt att utveckla miljövänliga alternativ som inte bara
            sätter Sverige på kartan som världsledande inom innovation utan
            också skapar svenska arbetstillfällen och bidrar till minskade
            klimatutsläpp – slår man undan benen för och straffbeskattar.
            I stället importerar vi fossila påsar från Asien och låter Asien
            få frukten av de miljöprojekt som EU bekostat med svens ­ ka skattemedel.
          </note>
          <note>
            Fru talman! Jag förstår inte hur någon kan tycka att plastpåseskatten
            är bra. Det är dags att regeringen gör om och gör rätt. Ta bort
            den kontraproduktiva plastpåseskatten och se till att vi i stället
            kan ägna oss åt miljöåtgärder som kommer att göra skillnad på
            riktigt!
          </note>
          <note>
            Anf. 32 HELENA BOUVENG (M):
          </note>
          <note>
            Fru talman! Jag kan konstatera att jag fick noll svar från finansminis
            ­ tern, inte minst om hon kan försvara en straffbeskattning av
            utvecklingen av miljösparande material i Sverige, trots att EU
            och företagarna har investerat tiotals miljoner i utveckling av
            detta.
          </note>
          <note>
            Fru talman! Det är inte tu tal om att näringslivet ser det gröna
            i framtiden. Det har de gjort långt före oss i den politiska världen,
            skulle jag vilja säga. Därför vore det otroligt logiskt för regeringen
            att lyssna till alla som faktiskt gör något.
          </note>
          <note>
            Pelle Mattisson, ansvarig för investeringar i hållbarhetsfokuserade
            till ­ växtbolag på investmentbolaget Latour, är tydlig med att
            skatten får konse ­ kvenser för det svenska investeringsklimatet.
            Han säger: Det är klart att det här påverkar oss som investerare.
            En skatt som denna skapar osäkerhet för oss när vi ser att lagstiftningen
            inte bejakar investeringar inom håll ­ barhetsområdet utan snarare
            stjälper. När politiken väljer att fokusera på skattekronor i
            stället för faktisk omställning blir det svårt att investera i
            hållbara lösningar i Sverige.
          </note>
          <note>
            Vi moderater, som enligt väljarna i Demoskops senaste mätning
            har den bästa miljö- och klimatpolitiken, anklagades av finansministern
            i vår förra debatt för att inte vara där framtidens jobb är och
            för att säga nej. Vi säger ja till innovation, omställning, jobb
            och klimatpolitik som gör skillnad på riktigt.
          </note>
          <note>
            Frågan är vad finansministern och den socialdemokratiska regeringen
            säger ja till, förutom införande av miljöskatter utan miljönytta
            och förutom straffbeskattning av utvecklingen av miljösparande
            material i Sverige.
          </note>
          <note>
            Anf. 33 ERIC WESTROTH (SD):
          </note>
          <note>
            Fru talman! Det är klart att om man inte har egna system för
            plastpåsarnas återvinning är det naturligtvis bättre att förbjuda
            dem. Men till skillnad från dessa länder har Sverige ett fungerande
            avfallssystem för plastpåsar.
          </note>
          <note>
            Nej, plastpåseskatten kan vi nog bara se som en intäkt från en
            ineffektiv och osund klimatbeskattning. Plastpåseskatten är även
            ett exempel på hur Lafferkurvan fungerar: Det är alltså inte så
            att en skattehöjning alltid resul ­ terar i motsvarande höjning
            av skatteintäkten, utan tvärtom kan skattehöj ­ ningar bevisligen
            även leda till skatteintäktsminskningar. Trots att skatten på
            plastbärkassar höjdes med hela 3 kronor blev skatteintäkterna
            lägre än vad man tidigare fick in bara på momsen på plastbärkassar.
          </note>
          <note>
            Dessutom är skatten ett lysande exempel på att vi inte kommer
            att kunna förlita oss på liknande klimatskatter som ska ingå i
            så kallad grön skatteväxling.
          </note>
          <note>
            Fru talman! Slutsatsen man kan dra är att denna skatt mest var
            symbolisk. Påsarna minskade i antal men ersattes av sämre alternativ.
            Det var en gröntvättad fiskal skatt som förväntades bidra med
            betydande belopp till statsbudgeten samtidigt som det kändes skönt
            att säga att man förhindrar valar från att dö på grund av plastpåsar
            i buken. Återigen: Plastbärkassarna i Sverige hamnade väldigt
            sällan i naturen. De flesta var tillverkade i Sverige på ett klimatsmart
            sätt, av återvunnen plast, och de användes dessutom oftast mer
            än en gång innan de kom att energiåtervinnas. Sverige låg i linje
            med EU:s målsättning om minskning av plastbärkassar.
          </note>
          <note>
            Detta har visat sig vara en dålig skatt för klimatet. Den är
            dålig för miljön, dålig för svensk industri och dålig för svenska
            konsumenter. Den är även dålig för regeringens budget.
          </note>
          <note>
            Anf. 34 Finansminister MAGDALENA ANDERSSON (S):
          </note>
          <note>
            Fru talman! Syftet med skatten var att minska antalet engångsbärkassar
            i Sverige, för att minska risken för att de hamnar i naturen,
            sönderdelas och blir till mikroplaster. Syftet var också att leva
            upp till de åtaganden att minska plastbärkassarna som vi har gjort
            i EU. Jag kan konstatera att skatten tycks ha varit framgångsrik
            på så sätt att försäljningen av plastbärkassar har minskat radikalt.
          </note>
          <note>
            Avslutningsvis tänkte jag lyfta blicken lite. Sverige genomgår
            den värsta pandemin på ett århundrade. Personalen i sjukvården
            och äldreomsorgen sliter dag och natt för att kunna vårda sjuka
            och skydda äldre från smitta. Pandemin har gett upphov till den
            sannolikt värsta ekonomiska nedgången sedan andra världskriget,
            och 100 000 löntagare har blivit av med jobbet. Ännu fler oroar
            sig för om deras jobb ska finnas kvar.
          </note>
          <note>
            Sedan ett år tillbaka jobbar regeringen och samtliga tjänstemän
            i Regeringskansliet för högtryck med åtgärder för att säkra resurser
            till sjukvård och äldreomsorg, möjliggöra en snabb och effektiv
            vaccinering, rädda jobb och företag och stötta dem som trots regeringens
            krisstöd har blivit arbetslösa med a-kassa och möjlighet till
            omställning. Men Moderaternas och Sverigedemokraternas intresse
            för sådana frågor bleknar i jämförelse med intresset för frågan
            om skatt på plastbärkassar. Sedan pandemin bröt ut har högerpartierna
            ställt sammanlagt 19 interpellationer och skriftliga frågor till
            mig om skatt på plastbärkassar. Samtidigt som Sverige går igenom
            en av de värsta kriserna i modern tid är alltså detta vad Moderaterna
            och Sverigedemokraterna anser vara en högt prioriterad fråga på
            dagordningen.
          </note>
          <note>
            Särskilt märkligt blir agerandet från Sverigedemokraternas Björn
            Söder och Markus Wiechel: De upptar tid genom att ställa frågor
            om plastbärkassar, vilket de är i sin fulla rätt att göra – men
            de orkar inte ens masa sig hit till riksdagen för att lyssna på
            svaret.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:424 om den nya skatten på
            engångsartiklar
          </note>
          <note>
            Anf. 35 Finansminister MAGDALENA ANDERSSON (S):
          </note>
          <note>
            Fru talman! Niklas Wykman har frågat mig om jag har för avsikt
            att avstå från att införa den nya planerade skatten på engångsartiklar.
            Han har också frågat om det finns några specifika effekter med
            skattens införande som jag vill undvika och i så fall vilka.
          </note>
          <note>
            I den sakpolitiska överenskommelsen mellan regeringspartierna,
            Centerpartiet och Liberalerna anges att en skatt eller avgift
            ska införas på engångsartiklar. Mot denna bakgrund tillsatte regeringen
            en utredning, som i augusti lämnade sina förslag i betänkandet
            Skatt på engångsartiklar (SOU 2020:48). I kommittédirektivet står
            att s yftet med skatten främst bör vara att understödja en övergång
            till en mer resurseffektiv och biobaserad cirkulär ekonomi samt
            minska de negativa miljöeffekterna av engångsartiklar som orsakar
            nedskräpning.
          </note>
          <note>
            Utredningens betänkande har remitterats. Remisstiden löpte ut
            den 30 december 2020. Betänkandet – och inkomna remissynpunkter
            – bereds för närvarande inom Finansdepartementet.
          </note>
          <note>
            Många branscher och företagare har drabbats hårt ekonomiskt till
            följd av coronavirusets spridning, inte minst restaurangbranschen.
            Jag och regeringen följer noggrant utvecklingen och analyserar
            löpande behovet av justeringar och erforderliga åtgärder för näringslivet.
          </note>
          <note>
            Anf. 36 NIKLAS WYKMAN (M):
          </note>
          <note>
            Fru talman! Sverige och världen befinner sig i en mycket allvarlig
            kris. Långt fler än 10 000 människor har mist livet i Sverige
            på grund av pandemin och på grund av den strategi Sverige har
            valt. Vi har globala problem med smittspridning och sjukdom.
          </note>
          <note>
            Här på hemmaplan, i vårt land, är det inte bara de som har avlidit
            och deras anhöriga som är drabbade. Drabbade är också alla de
            som är sjuka, alla de som oroar sig för att bli sjuka och alla
            de människor som är isolerade, som lever i ensamhet och som upplever
            psykisk ohälsa. Drabbade är även alla de människor som har förlorat
            jobbet till följd av pandemin, fru talman.
          </note>
          <note>
            I detta mycket allvarliga läge för Sverige lägger Finansdepartementet
            och finansministern stor kraft på att införa nya skatter. I stället
            för att lägga tid och energi på att bekämpa pandemin och pandemins
            effekter kommer promemoria på promemoria från finansministern
            och Finansdepartementet om att ytterligare bekämpa svenska företag
            och jobb i Sverige.
          </note>
          <note>
            Fru talman! Hur kan man som regering i det läge vi befinner oss
            i prio ­ ritera skatteförslag på skatteförslag? Det är skatt på
            plastpåsar, på engångs ­ artiklar, på take away-mat och på att
            köpa en kopp kaffe. Hur kan det vara en rimlig prioritering för
            Sverige att i det här läget lägga så mycket tid och kraft inom
            budgetpolitiken och finanspolitiken på att införa nya skatter
            som skadar jobb och tillväxt i landet?
          </note>
          <note>
            I det läge vi befinner oss i just nu har finansministern, Finansdeparte
            ­ mentet och hela regeringen lagt avsevärd kraft på att införa
            nya skatte ­ pålagor på take away-mat och på restaurangnäringen.
            Menar finansminis ­ tern på fullt allvar att det är rätt att hota
            med nya skattepålagor i det mycket kämpiga läge som råder för
            restaurangnäringen? Hur kan det i det här läget vara rätt att
            säga att en take away-kaffe ska beskattas med 5 kronor? Hur kan
            det i det här läget vara rätt att säga att hämtmat ska beskattas
            med 7 kronor?
          </note>
          <note>
            Många av oss läste säkert Visitas och Sveriges bagare och konditorers
            artikel i Göteborgsposten – jag tror bestämt att det var i december
            – där man påtalade de orimligheter som denna nya skatt innebär.
            Hur kan finans ­ ministern tycka att det är lämpligt att det ska
            vara 0 kronor i skatt på in ­ dustriförpackad mat som säljs i
            butik medan den hantverkare och kock som arbetar och sliter med
            ett eget litet företag ska belastas med 7 kronor vid försäljning
            av förpackad mat? Hur kan finansministern tycka att det är rimligt
            att den som går in på en stormarknad och köper en juice i plastför
            ­ packning betalar 0 kronor i skatt medan den som går till det
            lokala kondi ­ toriet och köper en juice i plastglas får betala
            5 kronor i skatt?
          </note>
          <note>
            Hur kan det vara rimligt med en skatt som så utstuderat slår
            mot de mindre företagen – mot dem som själva anstränger sig och
            jobbar – men inte alls träffar den storskaliga industrin, där
            de stora kvantiteterna finns? Hur har finansministern tänkt när
            hon har utformat den här skatten?
          </note>
          <note>
            Anf. 37 Finansminister MAGDALENA ANDERSSON (S):
          </note>
          <note>
            Fru talman! Det här var en del i januariavtalet, och vi tillsatte
            därefter en utredning som nu har arbetat under en tid. Den har
            kommit med sina förslag, som nu har remitterats.
          </note>
          <note>
            Just nu bereder vi frågan på Finansdepartementet, och det gör
            att det är för tidigt att svara på de frågor som Niklas Wykman
            ställer. Vi tittar natur ­ ligtvis på de remissynpunkter som har
            kommit in. Jag är väl medveten om att restaurangbranschen har
            det väldigt tufft nu under pandemin, så det är förstås också information
            som finns med i beredningsarbetet.
          </note>
          <note>
            Anf. 38 NIKLAS WYKMAN (M):
          </note>
          <note>
            Fru talman! Är det alltså finansministerns besked här i dag att
            skatten på takeaway-mat och hämtkaffe inte kommer att införas?
            Det vore önskvärt för alla dem som sliter i restauranger och kaféer
            att få ett klart och tydligt besked.
          </note>
          <note>
            Skatter är givetvis alltid en utgift för alla som driver ett
            företag och som arbetar, men hotet om nya skatter måste också
            tas in när man planerar sin verksamhet. Här låter finansministern
            dem som driver kaféer och restauranger i Sverige leva under en
            mycket stor osäkerhet när det gäller om det ska komma en ny skatt.
          </note>
          <note>
            Det här är inte den enda nya skatt finansministern hotar Sveriges
            jobb och företag med. Finansministern har i intervju på intervju
            talat om att det ska höjas skatter på företagande.
          </note>
          <note>
            Fru talman! Det är en världsunik position i en kraftig och allvarlig
            lågkonjunktur att hota landets jobb med fler skattehöjningar.
            Det kan rimligtvis inte vara någon annan finansminister som agerar
            på det sättet. När man ser att jobb efter jobb hotas kommer hot
            efter hot från finansministern: Så fort jag får chansen ska jag
            höja skatten på din verksamhet!
          </note>
          <note>
            Det är inte ett bra sätt att ta ansvar för ett land, för de offentliga
            finanserna eller för att värna jobb och trygghet i Sverige. Varför
            kan finansministern inte bara ge ett tydligt besked om att den
            här skadliga skatten på jobb inte kommer att införas? Det vore
            mycket glädjande för alla bagare, kockar och servitörer runt om
            i hela landet som nu oroar sig för sina jobb.
          </note>
          <note>
            Hur kan det vara rimligt när vi säger åt restaurangnäringen att
            ställa om till mer av hämtmat att samtidigt säga att så snart
            chans ges kommer vi att införa en skatt på just detta? Det gör
            det olönsamt att investera i olika typer av tekniker och möjligheter
            för att sälja just hämtmat om man vet att nästa år kommer denna
            marknad att förstöras av väldigt höga skatter. Då blir det olönsamt
            här och nu att ställa om till den typen av verksamhet.
          </note>
          <note>
            Finansministern måste rimligtvis förstå att skatter har den här
            typen av effekter och att otydligheter och inga besked bidrar
            till att jobb hotas och försvinner.
          </note>
          <note>
            Det är svårt att förstå finansministerns logik bakom skattepolitiken.
            Det är som att man vill beskatta själva kärnan i det som är mest
            svenskt. Det är hårda skatter på arbete, hårda skatter på bilar
            från Volvo, hårda skatter på nyfikenheten på framtiden och omvärlden
            – och nu också en helt ny skatt på det svenska fikat. Varför vill
            finansministern beskatta det som är svenskt så hårt?
          </note>
          <note>
            Anf. 39 Finansminister MAGDALENA ANDERSSON (S):
          </note>
          <note>
            Fru talman! Om jag vore moderat skulle jag vara något försiktig
            med att prata om både jobb och statsfinanser. Vi vet alla att
            de tre gånger som Moderaterna har haft inflytande och inneha f
            t eller varit med i regeringsmakten har man lämnat efter sig statsfinanser
            med stora underskott, som vi socialdemokrater sedan har fått se
            till att skapa ordning och reda i igen. Det är så historien ser
            ut.
          </note>
          <note>
            Vad gäller jobben kan jag konstatera att även nu, i den största
            ekonomiska nedgången sedan andra världskriget, är sysselsättningen
            högre än när Moderaterna styrde.
          </note>
          <note>
            Niklas Wykman säger sig stå upp för det mest svenska som finns.
            Men den skatteförändring som jag tror att han nu tänker på att
            jag förespråkar, nämligen att förändra 3:12-reglerna, handlar
            om en skatt som framför allt träffar den rikaste procenten. Vad
            är osvenskt, Niklas Wykman, med att den rikaste procenten får
            vara med och bidra lite mer för att våra äldre ska ha en trygg
            äldreomsorg?
          </note>
          <note>
            Anf. 40 NIKLAS WYKMAN (M):
          </note>
          <note>
            Fru talman! Finansministern ger ingen förklaring till varför
            det i det utsatta läge Sverige befinner sig i är rätt att presentera
            nya skatter på löpande band. Hur har finansministern resonerat
            när hon har bedömt det vara rätt att utreda, införa eller föreslå
            en stor mängd nya skatter samtidigt som vi befinner oss i en global
            pandemi och i en lågkonjunktur?
          </note>
          <note>
            Finansministern ger inget besked till de restauranger, kafeterior
            och fik som behöver ett besked för att kunna öka sin verksamhets
            omställning till att sälja mer av takeaway-produkter.
          </note>
          <note>
            Fru talman! Besöksnäringen, restaurangerna och fiken befinner
            sig nu i ett mycket kritiskt läge, där de är i stort behov av
            att sälja mer takeaway-produkter för att kunna överleva. Då säger
            finansministern samtidigt: Så snart möjlighet ges ska den här
            typen av produkter beskattas väldigt hårt. Hur kan då finansministern
            föreställa sig att de här företagen ska klara av att investera
            i den omställning som krävs?
          </note>
          <note>
            Hur kan finansministern tycka att det är rimligt att föreslå
            en skatt som ska drabba en juice man köper på det lokala fiket
            med 5 kronor, me dan skatten blir 0 kronor om man går in och köper
            en plastförpackning i butiken bredvid? Hur kan finansministern
            föreslå en skatt som gör att det ska kosta 7 kronor för den lokala
            restaurangen att sälja en takeaway-portion men 0 kronor för samma
            förpackning i butiken med industritillverkad mat? Hur tänker finansministern
            här?
          </note>
          <note>
            Anf. 41 Finansminister MAGDALENA ANDERSSON (S):
          </note>
          <note>
            Fru talman! Om det vore så att regeringen var färdig med beredningen
            hade jag gärna svarat på Niklas Wykmans frågor. Men det är vi
            inte, utan frågan bereds fortfarande i Regeringskansliet.
          </note>
          <note>
            Vi tittar på och analyserar just nu remissvaren som har kommit
            in, och vi är naturligtvis väl medvetna om hur oerhört tufft man
            har det just nu i restaurangbranschen. Det har vi med oss i tankarna.
            Det är också därför vi har kommit med stora stöd till restaurangbranschen,
            som är en av de bran ­ scher som lyckligtvis i störst utsträckning
            har kunnat ta del av krisstöden.
          </note>
          <note>
            Däremot fick jag inget svar från Niklas Wykman på min fråga,
            nämligen vad han ser som är så osvenskt i att den rikaste procenten
            ska bidra mer till tryggheten och en bra ålderdom för våra äldre.
            Där blev det väldigt tyst.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2020/21:452 om tillgången till drivmedel
            i kris- och bristsituationer
          </note>
          <note>
            Anf. 42 Statsrådet ANDERS YGEMAN (S):
          </note>
          <note>
            Fru talman! Alexandra Anstrell har frågat inrikesministern vad
            han och regeringen avser att göra för att förbättra för lantbrukarna
            så att vi i händelse av kris eller krig blir mer robusta vad gäller
            tillgången till drivmedel, samt vilka beslut statsrådet avser
            att ta i närtid för att Sverige i stort ska kunna få en bättre
            och mer robust drivmedelsförsörjning.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Jag kan börja med att konstatera att i stort sett alla sektorer
            som använder transporter och arbetsmaskiner delar lantbrukets
            drivmedelsberoende. Jag kan också konstatera att regeringen helt
            delar Alexandra Anstrells bedömning att det krävs åtgärder för
            att stärka hela landets beredskapsförmåga. Regeringen föreslog
            därför redan i budgetpropositionen för 2021 att Energimyndighetens
            förvaltningsanslag skulle förstärkas med 72 miljoner kronor under
            perioden 2021 till 2023. Anslagsökningen ska användas för en intensifiering
            av återuppbyggnaden av det civila försvaret, där drivmedelsberedskapen
            är en självklar och central komponent. Regeringen föreslog därutöver
            att Energimyndighetens sakanslag skulle förstärkas med ytterligare
            23 miljoner kronor för samma tidsperiod och ändamål. Riksdagen
            har fattat beslut i enlighet med regeringens förslag.
          </note>
          <note>
            Frågan om hur man bäst förstärker beredskapen för en trygg drivmedelsförsörjning
            är komplex och involverar analyser av flera system, till exempel
            bränslens tillgänglighet, logistik- och lagringsfrågor, betalningssystemens
            robusthet och kopplingen till våra grannländer. Frågorna bör därför
            hanteras samlat, och Energimyndigheten redovisade den 10 februari
            i år i rapporten från uppdraget om totalförsvarsplanering och
            förstärkning av totalförsvaret att man tagit fram ett flerårigt
            utvecklingsprogram för Sveriges drivmedelsberedskap som kommer
            att resultera i förslag och åtgärder som förebygger och lindrar
            störningar och avbrott i drivmedelsförsörjningen samt beaktar
            energiomställningen .
          </note>
          <note>
            Vad gäller försörjningsberedskap generellt har regeringen aviserat
            att den avser att tillsätta en utredning om vad en nationellt
            samordnad försörjningsberedskap bör omfatta samt hur den bör organiseras
            och finansieras.
          </note>
          <note>
            Anf. 43 ALEXANDRA ANSTRELL (M):
          </note>
          <note>
            Fru talman! Tack, ministern, för svaret!
          </note>
          <note>
            Drivmedelsförsörjningen har två primära och kritiska funktioner:
            dels att försörja fordon och därmed möjliggöra huvuddelen av transporterna
            i samhället, både i vardag och i kris och höjd beredskap, dels
            att försörja reservkraft i kris och höjd beredskap. Att försörjningen
            fungerar på ett tillfredsställande sätt är en grundförutsättning
            för att samhället ska kunna upprätthålla sin funktionalitet.
          </note>
          <note>
            Jag skrev den här interpellationen utifrån att miljö- och jordbruksutskottets
            uppföljnings- och utvärderingsgrupp nyligen lade fram rapporten
            Lantbrukets sårbarhet – en uppföljning . Rapportens fokus ligger
            på svensk livsmedelsproduktion och frågor kring försörjningsgrad
            och hur primärproduktionen skulle klara olika kris- och bristsituationer.
            I rapporten fram ­ kommer att riskerna för sårbarhet är många
            men att brist på drivmedel är den risk för sårbarhet som är mest
            framträdande.
          </note>
          <note>
            Uppföljningen visar att det naturligtvis finns en mängd olika
            risker för sårbarhet inom lantbruket. Förutom sårbarheterna för
            brist på drivmedel och el visar uppföljningen att det finns risk
            för att det till exempel kan finnas för mycket eller för lite
            vatten, att det kan vara svårt att hitta rätt personal och att
            det kan finnas för få livsmedelsanläggningar.
          </note>
          <note>
            Lantbrukarnas farhåga är risken för brist på drivmedel, och då
            särskilt diesel. De arbetsmaskiner som lantbrukarna använder i
            dag drivs nästan uteslutande med diesel, och om lantbrukarna inte
            har tillgång till drivmedel stannar produktionen. Då blir det
            ingen mat och potatis.
          </note>
          <note>
            Den diesel som finns att få tag på är till största delen importerad.
            Ett ostört flöde av varor och tjänster såväl inom landet som från
            andra länder kommer förmodligen inte att kunna upprätthållas under
            krig eller krigsfara. En störning eller ett avbrott i försörjningsflödet
            kan på så sätt komma att påverka stora delar av samhället. Även
            Försvarsmakten är i hög grad avhängig av att det övriga samhället
            fungerar för att kunna bedriva sin verksamhet.
          </note>
          <note>
            Fru talman! Vi talar alltså om huvuddelen av transporterna i
            samhället och om att förhöja reservkraft, exempelvis för att kunna
            leverera mat till våra affärer, kunna leverera livsmedel och sjukvårdsmateriel
            till våra sjukhus och kunna ha värme och laga mat åt våra äldre,
            våra sjuka och våra barn.
          </note>
          <note>
            Med allt det här som bakgrund ställde jag ett par frågor till
            ministern. Den ena var vad regeringen tänker göra för att förbättra
            för lantbrukarna så att vi i händelse av kris eller krig blir
            mer robusta vad gäller tillgången till drivmedel. Den andra var
            vilka beslut statsrådet avser att ta i närtid för att Sverige
            i stort ska kunna få en bättre och mer robust drivmedelsförsörjning.
          </note>
          <note>
            Att stärka Energimyndigheten, som ministern nämner, är naturligtvis
            bra. Men det är inte så mycket som ligger i närtid och som faktiskt
            gör att vi får en bättre och mer robust drivmedelsförsörjning.
            Vad är det som gör att regeringen både är sen på bollen och har
            svårt att komma fram till några beslut?
          </note>
          <note>
            En annan vinkel är naturligtvis elförsörjningen. Har vi inte
            tillräckligt med el kan vi inte pumpa fram något drivmedel. Då
            kan man heller inte ta betalt.
          </note>
          <note>
            Vad är det som tar så lång tid? Vad är det som gör att vi hela
            tiden är så sena på bollen i frågan om att ha en beredskap?
          </note>
          <note>
            Anf. 44 Statsrådet ANDERS YGEMAN (S):
          </note>
          <note>
            Fru talman! Alexandra Anstrell vill göra gällande att regeringen
            är sen på bollen och är senfärdig. Inget av detta är med sanningen
            överensstämmande. Vi har en god planering för drivmedelsförsörjningen
            i Sverige och har haft det i många år. I och med den nya totalförsvarsplaneringen
            har vi gått igenom frågan igen, och Energimyndigheten ska ta fram
            ett flerårigt program för att se till att ytterligare stärka försörjningen.
          </note>
          <note>
            Vi har ett system som i grunden bygger på att de stora leverantörerna
            lagrar drivmedel för en avsedd period för att kunna klara störningar
            i försörjningskedjan. På längre sikt tror jag att det vore bra
            om en större del av den svenska drivmedelsförsörjningen kunde
            produceras internt, i Sverige. Vi är i dag beroende av produktion
            i Mellanöstern, i Ryssland och i andra länder för vår drivmedelsförsörjning.
            Det är naturligtvis av flera skäl en olycklig utveckling.
          </note>
          <note>
            När det gäller elen har Sverige de största elöverskotten någonsin.
            När TSO:erna, alltså transmissionsoperatörerna, i Europa nyligen
            gjorde en sammanställning av läget inför de närmaste 20 åren visade
            den att Sverige låg bättre till i försörjningen än flertalet andra
            länder. När Internationella energirådet gjorde motsvarande rankning
            av elnätssystem blev Sverige näst bäst i världen, tror jag.
          </note>
          <note>
            I motsats till exempelvis vår granne Finland, som är beroende
            av netto ­ import trots ett antal reaktorer, har vi nu alltså
            de största överskotten och den största exporten någonsin. Det
            är naturligtvis glädjande för vår försörj ­ ningstrygghet i alla
            avseenden.
          </note>
          <note>
            Anf. 45 ALEXANDRA ANSTRELL (M):
          </note>
          <note>
            Fru talman! Vi behöver en trygg drivmedelsförsörjning i hela
            Sverige men inte minst här i Mälarregionen. Det har vi nu med
            anledning av det beslut som kom till stånd gällande driften av
            Bergs i Nacka, som ska vara ända fram till 2032. Men vad händer
            efter 2032?
          </note>
          <note>
            Beredskapslager hålls i de lagringsskyldiga företagens normala
            lagringsanläggningar, tillsammans med de kommersiella lager som
            företagen håller utöver sin lagringsskyldighet, precis som ministern
            var inne på. Med det säkras löpande omsättning av beredskapslagret
            och kurant kvalitet. En stor del av företagens samlade lagerhållning
            är på så sätt vårt beredskapslager.
          </note>
          <note>
            En avveckling av drivmedelsdepåer utan att annan depåkapacitet
            tillkommer skulle medföra en minskning av berörda företags fysiska
            lagringskapacitet och mindre möjligheter för dem att upprätthålla
            lagringsberedskapen i förbrukningsområdet, och därmed en sämre
            möjlighet att försörja samhällsviktig verksamhet i händelse av
            kris eller höjd beredskap.
          </note>
          <note>
            År 2032 kan ju tyckas vara långt bort i tiden. Ministern och
            jag verkar vara oense om takten och möjligheten att ta beslut
            i regeringen, fru talman, men min upplevelse är ändå att det är
            ganska långsam takt i regeringens beslutsförmåga. Då är det faktiskt
            inte så lång tid fram till 2032 att spela på.
          </note>
          <note>
            Det är många intressenter i det här, för vi måste såklart ta
            väl avvägda beslut mellan trygg drivmedelsförsörjning och en regional
            stadsutveck ­ ling.
          </note>
          <note>
            Beredskapslager som ska kunna stå till landets förfogande om
            det uppstår allvarliga leveransstörningar är tillsammans med möjligheten
            att tillgripa ransonering samhällets viktigaste skydd mot en försörjningskris
            vad gäller drivmedel och andra bränslen. Vi måste kunna köra ut
            mat till våra affärer, och vi måste kunna laga mat till våra äldre,
            våra sjuka och våra barn.
          </note>
          <note>
            Finns de här lagren på rätt ställen? Är de rätt dimensionerade?
            Ute i Europa verkar de ligga tätare än vad de gör i Sverige. Att
            vi behöver lager i Stockholm är tydligt. Frågan är vad regeringen
            egentligen har för plan efter 2032. På grund av att tillgången
            till och beroendet av el är så centralt för vårt samhälle är reservkraft,
            främst via diesel- eller bensindrivna el ­ generatorer, en mycket
            vanlig och viktig funktion för att upprätthålla sam ­ hällsviktig
            verksamhet i den händelse att ordinarie elförsörjning slås ut.
            Man ska till exempel kunna ha driften av ett sjukhus igång även
            om elen har gått.
          </note>
          <note>
            Har ministern någon samlad bild av samhällets totala behov av
            reservkraft och vilken kapacitet som faktiskt är installerad och
            fungerande och av den bränsleåtgång som i ett krisläge skulle
            bli nödvändig för att hålla aggregaten igång?
          </note>
          <note>
            Anf. 46 Statsrådet ANDERS YGEMAN (S):
          </note>
          <note>
            Fru talman! Det är just mot den här bakgrunden som regeringen
            och sedermera riksdagen har höjt anslagen till Energimyndigheten
            så att man där ska ta ett samlat grepp om frågan och redovisa
            hur planerna ska uppdateras för tiden framöver. Det uppdraget
            kommer att levereras i god tid före 2032, som väl var det år Alexandra
            Anstrell sa. Som jag gav uttryck för i mitt tidigare svar är det
            här en komplicerad fråga där man inte bara kan bryta ut en del
            av drivmedelsförsörjningen, utan alla delar i kedjan måste fungera
            för att vi ska kunna ha en trygg och säker drivmedelsförsörjning.
          </note>
          <note>
            I dag är detta till huvuddelen fossilt. Vi får se vad Energimyndigheten
            kommer att komma fram till när det gäller hur stor andel det fossila
            ska vara i framtiden. Så länge det är fossilt är vi för någon
            tidsperiod beroende av kontakter med omvärlden eftersom den fossila
            produktionen i Sverige av bensin och diesel är diminutiv. Därför
            vore det önskvärt om vi hade produktionskapacitet av drivmedel
            i Sverige. Dock kanske den lämpar sig sämre för lagring, men produktionskapaciteten
            är nog väldigt bra att ha om Sverige vid en större krishändelse
            eller krigssituation skulle bli avskärmat från omvärlden.
          </note>
          <note>
            Anf. 47 ALEXANDRA ANSTRELL (M):
          </note>
          <note>
            Fru talman! Jag tror att vi alltid kommer att vara beroende av
            kontakter med omvärlden – eller jag hoppas det i alla fall, för
            jag tycker att det är utvecklande.
          </note>
          <note>
            Jag var inne på att vi behöver en trygg drivmedelsförsörjning
            även i Mälardalen, och nu säger ministern att vi inte kommer att
            behöva ha några problem efter 2032. Jag är inte så säker på det.
            Jag tror att man skulle ha behövt börja jobba med den frågan för
            länge sedan.
          </note>
          <note>
            Energimyndigheten har fått i uppdrag att utreda, och man har
            utrett och ska utreda och har utrett och ska utreda. Redan 2014
            fanns det bra underlag för Mälarregionen för att kunna ha en trygg
            drivmedelsförsörjning. Ändå ska det utredas ännu mer och göras
            ännu mer.
          </note>
          <note>
            Ministern hänvisar också till att vi har ett elöverskott i Sverige.
            Så är det måhända, men ändå funkar det inte som man har tänkt
            sig. Ändå har vi företag i Skåne och i Mälarregionen som faktiskt
            inte kan växla upp sin produktion och då inte kan hjälpa till
            att skapa de nya jobb som vi så väl behöver och som vi kanske
            behöver ännu mer nu för att kunna göra en nystart efter coronapandemin.
          </note>
          <note>
            Jag förstår inte hur ministern kan slå sig för bröstet och säga
            att vi har ett elöverskott om det ändå inte funkar ute hos våra
            företagare och ute hos våra medborgare.
          </note>
          <note>
            Jag frågade också om man kommer att ta några beslut i närtid.
            Det har jag fortfarande inte fått något svar på. Jag undrar då,
            som en avslutande fråga till ministern: Hur länge ska det här
            utredas, och när kan vi få se några beslut i frågan vad gäller
            beredskapslager?
          </note>
          <note>
            Anf. 48 Statsrådet ANDERS YGEMAN (S):
          </note>
          <note>
            Fru talman! Jag vill börja med att ge Alexandra Anstrell fel
            i beskrivningen av det svenska energisystemet. Jag har nu varit
            energiminister i tre år, och jag har också tagit del av de uppgifter
            som Alexandra Anstrell ger uttryck för. Men jag kan också säga
            att jag har pratat med nätoperatörerna i vart och ett av de fall
            som har nämnts i tidningarna. Inget av de företagen har blivit
            nekade anslutning eller expansion.
          </note>
          <note>
            Vi har tagit ett gemensamt initiativ från regeringens och energibranschens
            sida för att garantera effekt på kort sikt. Min förhoppning är
            att Moderaterna ska sluta upp bakom det när propositionen nu återigen
            hamnar på riksdagens bord.
          </note>
          <note>
            Både i Stockholm och i Malmö vidimerar regionnätsoperatören att
            alla de som önskar ansluta sig kan ansluta sig. Det är naturligtvis
            glädjande, för det är inte bara så att vi ska ha ett elöverskott,
            vilket vi har – det största någonsin – utan vi ska också se till
            att vi kan växla ut det elöverskottet i nya arbetstillfällen och
            nya företag, vilket vi gör. Northvolt, Europas störs ­ ta batteripark,
            etablerar sig i Sverige. Hybrit, världens första koldioxidfria
            stål, etablerar sig i Sverige. Nyligen fick de en ny konkurrent
            i stålbran ­ schen.
          </note>
          <note>
            Elintensiv industri i hela Europa tittar på Sverige som en plats
            att lokalisera sig på. Varför? Vi har stora tillgångar på el,
            vi har säker distribu ­ tion och vi har Europas lägsta elpriser
            för industrin.
          </note>
          <note>
            Jag har nu i två svar redovisat det myndighetsuppdrag som Energimyndigheten
            har fått och den budgetförstärkning som myndigheten har fått.
            När myndigheten är klar med det uppdraget kommer vi också att
            bereda de konkreta förslag som kommer.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellationerna 2020/21:450 och 460 om s töd
            till kultur- och idrottsarrangemang
          </note>
          <note>
            Anf. 49 Kultur- och demokratiminister AMANDA LIND (MP):
          </note>
          <note>
            Fru talman! Ida Drougge har frågat mig vad jag ämnar göra för
            att bidra till att vi i år förhoppningsvis kan springa Lidingöloppet,
            cykla Vätternrundan eller simma Vansbrosimmet på ett smittsäkert
            sätt och hur jag ämnar kompensera arrangörerna om evenemangen
            inte kan genomföras.
          </note>
          <note>
            Edward Riedl har frågat mig om jag k ommer att jobba för att
            regering ­ en ska ansluta sig till det i interpellationen nämnda
            förslaget från Moderaterna för bättre och mer omfattande stöd
            för kultur och idrott eller vad jag avser att göra för att kompensera
            och stötta dessa event .
          </note>
          <note>
            Låt mig börja med att tacka ledamöterna för deras engagemang
            för kul ­ tur och idrott. E tt levande kulturliv och en stark
            idrottsrörelse är oerhört viktiga för vår gemensamma välfärd och
            enskilda människors livssitua ­ tion, och inte minst gäller detta
            under pandemin. Det är därför som jag under hela pandemin har
            haft en nära dialog med kulturlivet och idrottsrö ­ relsen för
            att söka säkerställa att verksamhet som har kunnat bedrivas smittsäkert
            så långt som möjligt också har kunnat upprätthållas.
          </note>
          <note>
            Det är också därför som regeringen har tillfört och fortsätter
            att tillföra särskilda krisstöd till kultur och idrott utöver
            de generella stöd som har gått ut för jobb och företagande.
          </note>
          <note>
            Coronapandemin har lett till stora konsekvenser för kulturen,
            idrotten och övriga delar av det civila samhället. Jag och regeringen
            har en nära dialog med relevanta aktörer och en bra bild av den
            situation som kulturen och idrotten befinner sig i , och vi agerar
            därefter. Vi har sett det som viktigt att ge dessa sektorer stöd
            och ser löpande över behovet av ytterligare åtgärder.
          </note>
          <note>
            I dag går remisstiden ut för regeringens förslag till ny a regelverk
            gällande allmän na sammankomst er och offentlig a tillställning
            ar . I detta ligger förslag till nya begränsningar om maximalt
            antal tillåtna deltagare där det tas hänsyn till om sammankomsten
            tillställningen anordnas inomhus, inomhus med sittande publik
            eller utomhus. Det föreslås också särskild a bestämmelse r om
            motionslopp och liknande idrottstävlingar. När smittläget tillåter
            ska dessa verksamheter successivt öppnas upp. Folkhälsomyndigheten
            ska i sitt remissvar göra en bedömning av när det är möjligt för
            de nya reglerna att träda i kraft.
          </note>
          <note>
            Anf. 50 IDA DROUGGE (M):
          </note>
          <note>
            Fru talman! Tack, statsrådet, för svaret!
          </note>
          <note>
            Med år 2020 i ryggen är det minst sagt många aktörer inom idrott
            och kultur som har det väldigt knapert. Även om man klarar det
            med hjälp av anpassningar och de stöd som många kommuner har gått
            ut med för att komplettera det som regeringen har gjort är situationen
            framåt svår.
          </note>
          <note>
            Det är givetvis bra att regeringen tar fram och anpassar riktlinjer
            så att man kan genomföra lopp med olika typer av anpassningar.
            Men vi vet fortfarande inte hur smittläget kommer att vara i sommar
            och i höst. Även om det går att göra anpassningar eller om det
            inte går att genomföra lopp över huvud taget har den typen av
            förslag tyvärr ingen effekt för de här aktörerna. Vi riskerar
            att efter hösten ha inställda lopp, ungdomscuper, festivaler och
            arrangemang och aktörer som på grund av det går i konkurs.
          </note>
          <note>
            Därför har vi moderater i nära samarbete med aktörerna tagit
            fram ett förslag som skulle låta dem nu planera för genomförande
            av exempelvis Lidingöloppet eller Vätternrundan, den typen av
            arrangemang. De planeringarna har ju redan börjat. Planeringen
            börjar normalt sett dagen efter att ett lopp är avslutat. Då börjar
            man planera och uppbär också kostnader för nästa års aktivitet.
            Det sker alltså nu. Om de ska kunna planera för ett läge i höst
            då smittspridningen förhoppningsvis är något lägre och ändå överleva
            ifall det inte blir så behövs den typen av förslag som vi har
            tagit fram, och som vi glädjande nog har stöd för hos en majoritet
            i riksdagen.
          </note>
          <note>
            Jag vill fråga kulturministern: Varför har inte regeringen ett
            motsvarande förslag? Och hur ställer man sig till det förslag
            som vi har tagit fram? Hur ser man på det problemet?
          </note>
          <note>
            Anf. 51 EDWARD RIEDL (M):
          </note>
          <note>
            Fru talman! Tack, ministern, för svaret!
          </note>
          <note>
            Som min kollega beskrev har Moderaterna tillsammans med aktörerna
            inom både kulturen och idrotten, väldigt brett, tagit fram ett
            förslag på stöd. Vi påbörjade egentligen det arbetet och hade
            de första träffarna sommaren 2020, men före jul började vi att
            mer aktivt ta fram ett förslag på hur man skulle kunna rädda de
            viktiga kultur- och idrottsarrangemang som jag vet att såväl jag
            som kulturministern och många andra vill ska finnas kvar efter
            krisen. Bakgrunden är att de stöd som regeringen har haft hittills
            har varit bra, men de har varit långt ifrån tillräckliga om man
            vill att de här delarna ska kunna överleva pandemin.
          </note>
          <note>
            I går träffade vi i utskottet en av statssekreterarna, och jag
            hör hur kulturministern också beskriver det . Det är lätt att
            tro att det förslag på stöd som Moderaterna har tagit fram handlar
            om att återöppna samhället för rockkonserter, festivaler, motionslopp
            med mera. Problemet är att allt det här redan pågår, fru talman.
            Min kollega Ida Drougge beskrev det också. Allt det pågår.
          </note>
          <note>
            När jag pratar med aktörerna säger man att kostnaderna inför
            de event som ska pågå i sommar är större i dag än ett traditionellt
            år, eftersom man jobbar nära smittskydden för att säkerställa
            olika scenarier för genom ­ förande. Ibland låter det på regeringen
            och regeringens representanter som att ingenting händer och att
            man avvaktar sommaren. Men det här arbetet pågår, och kostnader
            byggs upp. Det är ganska stora kostnader. Det kom en bra artikel
            i går. Det handlar om tiotals miljarder som kultur- och idrottssektorn
            har förlorat. Det är tungt för de olika aktörerna.
          </note>
          <note>
            Det är utifrån det som Moderaterna har tagit fram förslaget.
            Vi har tittat och blickat ut i Europa där såväl röda som gröna
            och blå regeringar, i alla fall regeringar av olika kulörer, tar
            fram liknande stöd på olika sätt för att säkerställa att viktiga
            kultur- och idrottsarrangemang ska överleva pandemin.
          </note>
          <note>
            Fru talman! Jag har därför lite svårt att förstå varför ministern
            och regeringen, också i andra sammanhang där vi pratar med regeringen,
            inte vill bidra i arbetet med detta. Vi har sträckt ut en hand,
            och den är uppriktigt menad. En majoritet i riksdagens finansutskott
            är för förslaget. Men vi vill gärna att regeringen är med på detta.
            Finns det någonting vi kan göra för att förbättra förslaget innan
            det kommer som ett uppdrag till regeringen gör vi gärna det. Men
            då måste regeringen också säga vad det är man vill ska göras,
            fru talman.
          </note>
          <note>
            En av de saker som jag har hört från regeringen är att förslaget
            är för detaljerat. Man tycker inte heller att den nedre gränsen
            är tillräckligt bra. Då har jag en fråga till ministern, fru talman.
            Moderaterna har inte satt någon nedre gräns i förslaget. Vi har
            sagt att regeringen bör ta fram den i samråd med aktörerna inom
            kultur och idrott. Vi har alltså en mycket öppen syn på att förbättra
            förslaget tillsammans med regeringen.
          </note>
          <note>
            Det här stödet behöver komma på plats nu. Det handlar om Vätternrundan,
            det handlar om Sweden Rock , det handlar om Lidingöloppet och
            det handlar om Brännbollsyran i Umeå, som jag kommer från. Det
            handlar om sådant som de flesta gillar. Alla gillar inte allt,
            men de flesta av oss gillar åtminstone något av alla de olika
            arrangemangen och vill väl att de ska leva kvar.
          </note>
          <note>
            Jag skulle önska att regeringen kunde säga: ”Jättebra! Moderaterna
            har tagit fram ett förslag. Vi vill gärna vara med och bidra och
            göra det så bra som möjligt.” Det skulle jag hoppas på, fru talman.
          </note>
          <note>
            Anf. 52 Kultur- och demokratiminister AMANDA LIND (MP):
          </note>
          <note>
            Fru talman! Jag vill gärna upprepa det jag sa i början. Jag menar
            det verkligen. Det är väldigt bra att de här frågorna diskuteras
            och att flera partier i kammaren engagerar sig och tar fram olika
            typer av förslag. Det har hela tiden präglat regeringens arbete
            att både titta på vad vi har gjort och se om vi kan justera någonting
            för att få bästa möjliga effekt.
          </note>
          <note>
            Jag vill lite grann justera den bild som ges. Till att börja
            med är det såklart inte på det sättet att regeringen inte ser
            att det görs saker. Det görs enormt mycket. Så har det varit hela
            tiden. Det handlar bland annat om att kunna anpassa sig till situationen
            och att genomföra så mycket kultur- och idrottsevenemang som möjligt
            inom ramen för begränsningarna. Först var det 500, sedan var det
            50 och nu är det 8.
          </note>
          <note>
            Mycket har handlat om att ställa om till digitala evenemang eller
            att ha hybridarrangemang av olika slag. Det är allt från motionslopp
            som sker genom appar på egen plats till att kunna följa spelningar
            eller konserter via streamning. Det är såklart svårt. Vissa typer
            av evenemang är skapta för att upplevas live. Det är en särskild
            känsla i en livekonsert eller en scenkonstföreställning. Att till
            exempel springa ett motionslopp ger ändå en lite annan känsla
            när man gör det tillsammans med flera andra omkring sig i spåret.
          </note>
          <note>
            Fru talman! De stöd som vi redan har haft har inte enbart syftat
            till överlevnad. De har varit flexibla i sin utformning på så
            sätt att de har kunnat kompensera för förlust av intäkter men
            har också varit stöd till produktion.
          </note>
          <note>
            Vi hade ett särskilt stöd för inställda och uppskjutna evenemang
            via Kulturrådet . Syftet var egentligen det som Moderaterna s
            förslag nu handlar om. Saken är den att det nu inte finns färdiga
            evenemang som ställs in eller skjuts upp. Nu är man i ett läge
            där man håller på och planerar för framtiden. Men syftet med det
            stödet var detsamma. Vi gick in med stora stöd som har räddat
            aktörer och verksamheter från konkurs och har gjort att man har
            kunnat behålla anställda och börja planera inför nästa säsong
            och en eventuell återöppning.
          </note>
          <note>
            Vad jag vill komma till med det är att jag uppfattar att vårt
            mål är detsamma: att säkra viktig infrastruktur – inom föreningslivet
            och näringslivet, inom kultur och idrott – och se till att det
            finns bemanning och möjlighet att fortsätta jobba. Inom kulturen
            och idrotten är det väldigt många verksamheter som har det tufft.
            Men vi har i alla fall undvikit de värsta konkursvågorna inom
            de verksamheterna. Vi har nyckelkompetenser som finns kvar, och
            det ska vi fortsätta jobba för. Det är enormt viktigt.
          </note>
          <note>
            Vi kunde före jul presentera ytterligare krisstöd till kulturen
            och idrotten fram till och med februari. Vi har en återstartsmiljard
            för kulturen i år. Jag tror att vi alla ser att krisen fortfarande
            är oerhört stor. Vi kommer att behöva fortsätta stötta kulturen
            och idrotten. Jag är väldigt glad för engagemanget från Moderaterna
            i den här frågan, för jag tror att vi partier behöver kroka arm
            här. Vi behöver dialog och samarbete med våra kommun- och regionpolitiska
            kollegor. Vi behöver inse att det här kommer att ta tid. Vi behöver
            uthållighet när vi stöttar vår kultur- och idrottssektor.
          </note>
          <note>
            Sedan kan man diskutera förslaget. Processen pågår fortfarande
            inom finansutskottet. Jag kan naturligtvis inte föreg ripa några
            budgetbeslut eller budgetförhandlingar. Men man kan alltid diskutera
            i sak vilken modell som är bäst. Hur stora evenemang är det rimligt
            att vi stöttar för att få igång en planering? Vi har just skickat
            ut förslagen på remiss och väntar på att få in remissvar från
            Folkhälsomyndigheten om hur evenemang skulle kun ­ na planeras
            utifrån olika nivåer av smittspridning. Det handlar om vilka nivåer
            som är rimliga och när. När vi har det på bordet kanske det också
            är lite lättare att se hur vi bäst kan stötta dem som ska få till
            arrange ­ mangen, så att vi får kultur och idrott till människor
            och så att vi har evenemang att uppleva så snart som det bara
            är möjligt.
          </note>
          <note>
            Anf. 53 IDA DROUGGE (M):
          </note>
          <note>
            Fru talman! Jag tycker såklart också att det är kul att diskutera
            de här frågorna, och kanske ännu mer när det i sådana här situationer
            kan bli tydligt vad som är skillnaden mellan olika typer av förslag.
            På det temat vill jag verkligen belysa att det är en skillnad
            mellan att försöka rädda företag, organisationer och föreningar
            från konkurs i efterhand och att ge spelregler i förväg. Det senare
            ger förutsägbarhet och trygghet. Jag önskar att ministern kan
            ta in detta.
          </note>
          <note>
            Som ministern är inne på vet vi inte hur smittspridningen och
            läget ser ut. Ett förslag likt det vi har, att staten tar 70 procent
            av de fasta upparbetade kostnader som aktörerna haft om det är
            så att de behöver begränsa evenemang kraftigt eller ställa in
            dem helt, skulle ge trygghet för aktörerna i deras ekonomiska
            planering.
          </note>
          <note>
            Jag kan som exempel ta Lidingöloppet, en aktör som jag har lite
            bättre insyn i. Vårt förslag skulle ge en trygghet för de ägarklubbar
            som gått in med medel och stöttar upp verksamheten och för de
            föreningar som är beroende av Lidingöloppet för att det normalt
            ger en årlig extra intäkt för deras del. Det skulle också ge trygghet
            för biljettköpare, som kan tänka: Jag köper den här biljetten
            nu och håller tummarna för att smittskyddsläget är bra i höst,
            så att jag kan genomföra mitt lopp. Men går inte det vet jag att
            jag kan få pengarna tillbaka.
          </note>
          <note>
            Det är en stor skillnad, skulle jag säga, mellan att försöka
            rädda företag, organisationer och så vidare i efterhand och att
            ge tydliga och bra spelregler i förväg. Jag skulle vilja höra
            hur ministern ser på den skillnaden mellan de här förslagen.
          </note>
          <note>
            Anf. 54 EDWARD RIEDL (M):
          </note>
          <note>
            Fru talman! Det som kulturministern är inne på när det gäller
            att inom ramen för de begränsningar som finns ändå genomföra arrangemang
            tycker jag är bra. Det tror jag att de flesta tycker. Kan man
            genomföra saker på ett smittskyddssäkert sätt är det bra. Det
            bör ligga till grund för allt det arbete vi gör, det vill säga
            hur vi begränsar smittan tillsammans men ändå kan genomföra olika
            aktiviteter. Det är såklart väldigt bra, och pandemilagen ger
            ju ytterligare möjligheter till detta. Vi hoppas verkligen att
            detta ska kunna bli bättre.
          </note>
          <note>
            Fru talman! Kulturministern svarar dock inte vad gäller den utsträckta
            handen. Det handlar om att bidra i det här arbetet, och det är
            kopplat till det förslag som Moderaterna nu har majoritet för
            i finansutskottet. Frågan är uppriktigt ställd. Vi tror att det
            blir bättre om fler partier är med och bidrar. Vi har sträckt
            ut en hand till regeringen och sagt att vi har majoritet, men
            att den majoritet vi har gärna vill bjuda in regeringen till att
            försöka se om vi kan göra saker ännu bättre. Det är ändå regeringen
            som sedan kommer att få uppdraget, vare sig den är med nu eller
            inte, så det är klart att det är bättre om regeringen vill delta
            i det arbetet. Detta är uppriktigt menat, och jag skulle önska,
            fru talman, att kulturministern kunde svara: ”Ja, vi vill gärna
            hjälpa till att utforma det här stödet på bästa sätt.” I detta
            har vi varit uppriktiga.
          </note>
          <note>
            Vad det i grund och botten handlar om är att vi har suttit ned
            med alla tänkbara olika aktörer inom idrotten och kulturen, såsom
            Teaterförbundet, Musikerförbundet, Svensk Elitfotboll och Svenska
            motionslopp och idrottsevenemang – man kan nämna hur många som
            helst – för att disku ­ tera hur läget ser ut och vad som är problemet.
            Problemet är att allt det arbete som jag beskrev pågår. Ibland
            när jag hör regeringen blir jag väldigt konfunderad. Planeringen
            pågår för fullt. Kostnaderna upparbetas för det som ska ske i
            sommar, just nu till och med mer än ett normalår, givet att man
            försöker planera för olika scenarier och har en massa möten –
            med polis, rörande smittskydd och så vidare – allt för att genomföra
            det här så säkert och bra som möjligt.
          </note>
          <note>
            När man gör allt detta måste man också tänka sig ett läge där
            man helt eller delvis inte kan genomföra arrangemanget. I ryggen
            har man ett tufft 2020, då man fick ta enormt stora ekonomiska
            kostnader. Om man sedan med de små marginaler man har kvar drabbas
            av de här ökade kostnaderna kommer man helt enkelt inte att klara
            sig.
          </note>
          <note>
            I en rad länder ute i Europa finns stöd som liknar det som Moderaterna
            har lagt fram ett förslag om. Det är också det som kultur och
            idrott efterfrågar. De stöd regeringen har tagit fram på kultur-
            och idrottsområdet är ingenting som vi avser att ta bort, fru
            talman, utan vi tycker att de är bra. Det här är ett komplement,
            men det behöver skalas upp i omfattning för att kunna finnas där
            för dem som teoretiskt sett skulle kunna drabbas ganska hårt.
            Det är därför vi föreslår 3 ½ miljard till det paketet. Vi har
            också sagt att vi är beredda att både skala upp stödet om det
            behövs och förlänga stödet om det skulle krävas, allt för att
            säkerställa att det kultur- och idrottsutbud som vi alla vill
            ha finns kvar efter pandemin.
          </note>
          <note>
            Fru talman! Jag hoppas att kulturministern kan svara på mina
            frågor: Vill regeringen bidra i det arbetet innan man får uppdraget?
            Är det inte bättre att man hjälper till – innan man har fått ett
            färdigt uppdrag av riksdagen – och säger hur man skulle vilja
            att det förbättrades?
          </note>
          <note>
            Anf. 55 Kultur- och demokratiminister AMANDA LIND (MP):
          </note>
          <note>
            Fru talman! Jag får lite grann intrycket att Edward Riedl uppfattar
            det som att regeringen inte jobbar. Vi jobbar naturligtvis med
            de här frågorna.
          </note>
          <note>
            Jag kan inte föreg ripa den process som just nu sker i finansutskottet,
            inte heller budgetförhandlingarna. Men återigen vill jag understryka
            att det gör mig väldigt glad när konkreta förslag kommer upp på
            bordet, oavsett om de kommer från politiska partier eller från
            branschen.
          </note>
          <note>
            Edward Riedl kom in lite grann på att detta såklart är förslag
            som delvis kompletterar varandra till karaktär och utformning.
            Jag tycker att det är bra att Edward Riedl sa det. De stöd som
            vi har gett till Kulturrådet och som ska delas ut till arrangörer
            av såväl konserter som festivaler och scenkonstevenemang runt
            om i landet har ju en flexibilitet i sin uppbyggnad. Det handlar
            om överlevnaden för arrangörer. Det handlar om verksamhetsstöd
            för aktörer, så att de ska kunna ha anställd personal och fortsätta
            jobba och verka. Det handlar också om att stötta produktion.
          </note>
          <note>
            Jag delar helt den bild som lyfts fram här av att det branschen
            efterfrå ­ gar är både att kunna få stöd för att kunna dra igång
            och, i möjligaste mån, förutsättningar som är klara på förhand
            så att man vet vad man ska planera. Om du är en kommersiell aktör
            som vanligtvis behöver 1 000 personer i en salong för att kunna
            gå runt kanske du när du nu planerar för detta bara kan ta emot
            300. Du har kanske aldrig någonsin tagit emot offentliga stöd
            tidigare. Då är ett verksamhetsbidrag eller ett stöd till produktion
            helt av ­ görande för att över huvud taget våga dra igång någonting.
            Det kanske bara blir 300 personer i salongen, men du kan ändå
            hålla igång produktio ­ nen, planera för den och genomföra den.
          </note>
          <note>
            Jag vill mena att det är bra. Vi måste se till att det finns
            kultur runt om i hela landet, evenemang och konserter , även om
            det är i mindre skala än det vanligtvis brukar vara. Vi längtar
            efter kultur. Vi vill ha upplevelser. Vi längtar efter idrott
            och att det ska finnas lopp att genomföra även om det inte kan
            vara de tusentals människorna i en masstart. Det kanske är lite
            färre, och man kan kombinera det med digitala lösningar även under
            en tid framåt. Det är ingen av oss som tror att vi kommer att
            kunna gå från 0 till 100 procent direkt.
          </note>
          <note>
            Det man kan fundera på i Moderaternas förslag är: Vilken storlek
            på evenemang är sådant som vi aktivt ska uppmuntra med att utfärda
            garantier så här inför en sommar då vi vet att pandemin fortfarande
            kommer att påverka oss? Det är därför jag återkommer till pandemilagen
            och de spelregler som vi förhoppningsvis ganska snart kommer att
            kunna få upp på bordet.
          </note>
          <note>
            Vad ser Folkhälsomyndigheten framför sig innan man skulle kunna
            ta ett första steg? Hur skulle ett andra och tredje steg kunna
            se ut utifrån olika nivåer av smittspridning? Det har vi gett
            i uppdrag till Folkhälsomyndigheten att återkomma till. Det är
            rimligt att ställa frågan: Hur stora evenemang ska vi uppmuntra
            att det planeras för i relativ närtid i ett läge där pandemin
            fortfarande finns runt om oss?
          </note>
          <note>
            Jag förstår intentionen bakom Moderaternas förslag. Det pågår
            nu en process om detta i finansutskottet, som jag som sagt inte
            ska föreg ripa . Men vi kan inte skicka ut en signal som gör att
            man tror att man kan planera för väldigt stora evenemang inom
            ganska kort tid när vi inte ens har fått klart för oss hur Folkhälsomyndigheten
            siar om de kommande månaderna.
          </note>
          <note>
            Fru talman! Däremot menar jag – och det har vi redan gjort, och
            det menar jag att vi fortsatt behöver göra – att vi behöver stötta
            idrottsrörelsen, kultursektorn och nöjessektorn i att kunna planera
            för evenemang som kanske är i lite mindre skala där man brukar
            behöva större skala för att gå runt.
          </note>
          <note>
            Där kan det offentliga gå in. De pengarna och de resurserna behöver
            man naturligtvis innan för att över huvud taget kunna planera.
            Det är inte alla som har de stora kapitalen i ryggen och har den
            förutsättningen att dra igång. Vi behöver en mångfald av stöd
            ; så är det.
          </note>
          <note>
            Anf. 56 IDA DROUGGE (M):
          </note>
          <note>
            Fru talman! Vi utgår från att vi moderater, som det faktiskt
            föreligger, står bakom de andra typer av stöd som regeringen redan
            har fattat beslut om och som är på plats. Den här diskussionen
            handlar om det som är utöver det. Vi börjar där.
          </note>
          <note>
            Därefter har vi den utsträckta handen från finansutskottet, från
            Moderaterna och de övriga partierna som nu är en majoritet och
            står upp bakom det här förslaget. När ministern säger att man
            inte vill föreg ripa finansutskottet förstår jag inte riktigt
            vad hon menar, fru talman.
          </note>
          <note>
            Det finns en utsträckt hand från finansutskottet. Det pågår nu
            en beredning i frågan. Man kan mycket väl sätta sig ned och diskutera
            detaljer. Utskottet kan efter en sådan diskussion och en sådan
            förhandling också förändra det förslag som slutligen läggs fram
            och som riksdagen fattar beslut om. Då har man inte föreg ripit
            något . Då har man samarbetat. Den möjligheten finns nu.
          </note>
          <note>
            Ministern säger också: Vi förstår att aktörer planerar i dag,
            men vi vill inte aktivt uppmuntra. Det finns en kluvenhet i det
            som inte riktigt går ihop. Aktörer planerar nu. Med vårt förslag
            kan man ansvarsfullt, rak i ryggen, senare i höst eller i sommar
            om det krävs, helt ställa in evenemang.
          </note>
          <note>
            Då har man trots det ett mer komplett stöd för de aktörerna.
            Då kan man göra det som krävs ur smittskyddssynpunkt utan att
            behöva ha dåligt samvete och senare få ännu större kostnader när
            man ska försöka återstarta de evenemangen och aktörerna efter
            att de har gått i konkurs.
          </note>
          <note>
            Anf. 57 EDWARD RIEDL (M):
          </note>
          <note>
            Fru talman! Låt mig börja med att tacka ministern för en god
            debatt, ett gott samtal, eller hur man nu vill uttrycka sig. Jag
            betvivlar inte alls kulturministerns intentioner för att se till
            att kultur- och idrottsutbudet ska finnas kvar efter pandemin.
            Låt mig också säga att regeringen redan har gjort en del saker
            som är bra.
          </note>
          <note>
            Det som vi säger från Moderaternas sida – och nu en majoritet
            i finansutskottet – är att det behöver göras mer. Det behövs ytterligare
            resurser för att säkerställa att de olika folkkära arrangemangen
            ska kunna finnas kvar efter pandemin.
          </note>
          <note>
            Jag hoppas att kulturministern – även om hon inte kan säga det
            i talarstolen – lyckas övertyga övriga i regeringen om nödvändigheten
            av detta. Hon skulle också kunna skicka en signal till sina ministerkollegor
            som deltar, eller skulle kunna delta, i beredningen av ärendet
            i finansutskottet. De är varmt välkomna att höra av sig om det
            finns saker som de vill förbättra i förslaget. Det är vi helt
            öppna för. Det är bättre att göra saker tillsammans.
          </note>
          <note>
            Ministern är inne på detta med storlek på arrangemangen och att
            man inte vill uppmuntra. SVT gjorde en ganska bra sammanställning
            som jag rekommenderar ministern att titta på, om hon inte redan
            har sett den.
          </note>
          <note>
            Det är arrangemang som Way out West, Summerburst, Lollapalooza,
            Sweden Rock Festival, Uppsala Reggae Festival, Storsjöyran, Dansbandsveckan
            i Malung och Brännbollsyran i Umeå. Jag kan fortsätta att räkna
            upp dem. Det är rätt stora arrangemang som planeras för fullt.
            Det byggs upp kostnader. Om de inte kommer att kunna genomföra
            dem helt eller delvis kommer det att vara stora ekonomiska underskott
            som följd. Det är därför den typen av stöd som Moderaterna har
            tagit fram behövs, fru talman.
          </note>
          <note>
            Jag hoppas att regeringen vill vara med i arbetet att göra förslaget
            ännu bättre om det finns någon möjlighet till detta. Den utsträckta
            handen gäller. Med det vill jag tacka ministern för en god debatt
            och önska lycka till att försöka påverka regeringen att landa
            lite bättre än vad den har gjort hittills.
          </note>
          <note>
            Anf. 58 Kultur- och demokratiminister AMANDA LIND (MP):
          </note>
          <note>
            Fru talman! Jag vill återigen tacka för en intressant och givande
            debatt. Det är skönt att veta att kultur- och idrottspolitiska
            frågor väcker stort engagemang i riksdagen. Vi är överens om att
            kulturen och idrotten måste stödjas helt och brett över hela landet.
            Vi måste ha ett stöd som kan gå till både små och stora aktörer
            som både säkrar överlevnad och kan stötta till produktion, planering
            och genomförande även om arrangemangen blir väsentligt mindre
            än vad vi kanske är vana vid.
          </note>
          <note>
            Vi ska naturligtvis också se till att vi har en beredskap och
            en möjlighet att stötta evenemang som har planerats i ett läge
            där smittspridningen blir väsentligt lägre. Det menar jag att
            vi gjorde när vi tillförde stödet till Kulturrådet för inställda
            och uppskjutna evenemang. Det har säkrat överlevnaden för en mängd
            aktörer runt om i hela landet. Det har varit helt avgörande. Det
            gäller även idrottsstödet, som har kunnat ges till de delar av
            idrottsrörelsen som till exempel arrangerar de stora motionsloppen.
            De är oftast drivna av idrottsrörelsen.
          </note>
          <note>
            Vi jobbar nu med att ta fram förslag framåt. Vi ska komma ihåg
            att vi har gett besked om krisstöd till och med februari. Det
            gläder mig att Moderaterna står bakom de stöd som regeringen har
            presenterat och också intentionen att det inte räcker med ett
            garantistöd. Verksamhetsstöd behövs för att vi ska kunna ha ett
            livaktigt kulturliv.
          </note>
          <note>
            Nu håller vi på att jobba med ett regelverk. Vi behöver se lite
            bättre vad vi skulle kunna se framför oss utifrån smittläget.
            Vi vill alla att det ska finnas evenemang runt om i landet. Vi
            måste ha så flexibla stöd som möjligt för att kunna ta hänsyn
            till olika situationer.
          </note>
          <note>
            Jag och regeringen för en aktiv dialog med kulturlivet, idrottsrörelsen
            och fortsätter gärna med riksdagen och naturligtvis samarbetspartierna.
            Jag ser inget behov av att vi ska ha ett högt politiskt tonläge.
            Vi ska självklart försöka att hitta bra lösningar för både små
            och stora arrangemang runt om i landet.
          </note>
          <note>
            Interpellationsdebatten var härmed avslutad.
          </note>
          <note>
            § 16 Svar på interpellation 2020/21:379 om länsstyrelsernas hantering
            av bygglovsprocesser
          </note>
          <note>
            Anf. 59 Statsrådet MÄRTA STENEVI (MP):
          </note>
          <note>
            Fru talman! Larry Söder har frågat mig vilka åtgärder jag avser
            att vidta för att korta handläggningstiderna och säkerställa länsstyrelsernas
            måluppfyllnad i denna del.
          </note>
          <note>
            Inledningsvis vill jag säga att jag delar Larry Söders uppfattning
            om betydelsen av att länsstyrelserna bedriver en effektiv och
            ändamålsenlig handläggning. Detta är en anledning till att regeringen
            noga följer utveck ­ lingen genom uppdrag i länsstyrelsernas regleringsbrev
            med uppsatta inriktningsmål för handläggningstiderna. Kommuner
            har också via Sveriges Kommuner och Regioner framfört att länsstyrelsernas
            handläggning skulle kunna bli effektivare och få en jämnare kvalitet.
          </note>
          <note>
            Regeringen anser att det är viktigt att effektivisera handläggningen
            av ärenden inom samhällsbyggnadsprocessen. Regeringen har den
            4 februari 2021 gett länsstyrelserna i uppdrag att utveckla och
            implementera enhetliga digitala processtöd och gemensamma rutiner
            för deras medverkan i samhällsplaneringen.
          </note>
          <note>
            I dagsläget saknas ett enhetligt digitalt processtöd och gemensamma
            rutiner för länsstyrelsernas handläggning av bland annat bygglovsärenden.
            I stället har varje enskild länsstyrelse utarbetat egna processrutiner
            som är anpassade för analog handläggning, vilket försvårar för
            utomstående aktörer.
          </note>
          <note>
            Ett enhetligt digitalt processtöd och gemensamma rutiner kan
            främja mer effektiva och kvalitetssäkrade processer gentemot andra
            myndigheter, kommuner, regioner, exploatörer och allmänheten i
            övrigt. Detta stärker l änsstyrelserna s förutsättningar att möta
            omvärldens krav och förväntning ­ ar på samhällsbyggnadsprocess
            en . Sammantaget kan det bidra till att länsstyrelserna kan effektivisera
            verksamheten, minska handläggningstiderna, öka transparensen för
            utomstående aktörer, förbättra kvaliteten på beslutsunderlagen
            och på sikt minska kostnaden för handläggningen.
          </note>
          <note>
            Anf. 60 LARRY SÖDER (KD):
          </note>
          <note>
            Fru talman! Först får jag lyckönska ministern till det nya uppdraget.
            Bostadspolitik är en viktig del av Sveriges utveckling, och jag
            hoppas att du tar dig an detta med allvar med tanke på den kris
            vi befinner oss i. Jag tror att det är viktigt för Sverige att
            vi bygger fler och fler bostäder.
          </note>
          <note>
            Jag tror att vi alla kan hålla med om att vi ser ett behov av
            nya bostäder i Sverige som helhet – generellt sett och inte bara
            i varje kommun. Jag tror också att vi kan vara överens om att
            detta inte bara är ett storstadsproblem. Över 200 kommuner i Sverige
            säger att de behöver fler bostäder. Vi bygger i dag ungefär 50
            000 bostäder per år, men vi skulle behöva bygga ungefär 75 000
            för att komma upp i ett läge där vi långsiktigt tillgodoser behovet
            av bostäder. Vi har alltså ett jobb att göra.
          </note>
          <note>
            Att inte bygga tillräckligt med bostäder innebär, menar jag,
            att en del är utan bostad. Vi bor väldigt trångt; corona har visat
            att det kan vara ett problem.
          </note>
          <note>
            Vi har också en marknad där priserna sticker iväg, både när det
            gäller iordningställande och andrahandsmarknad. Vi får alltså
            orättvisa höjning ­ ar av priserna, som innebär att människor
            inte kan köpa sig en bostad. Jag inser att bostadskrisen är ett
            problem som regering, riksdag och kommuner måste angripa tillsammans,
            med gemensamma åtgärder.
          </note>
          <note>
            Processen för att komma från idé till färdigt hus är förfärligt
            lång i Sverige i dag. Man kan räkna med mellan fem och sju år,
            och då inser vi att dagens bostadsbrist måste adresseras med åtgärder
            i dag för att lösas i framtiden.
          </note>
          <note>
            En central del i detta är att våra gemensamma myndigheter när
            ett över ­ klagande kommer är snabba och inte ökar på den tid
            processen tar så att den tar onödigt lång tid. Det är då vällovligt
            att ta tag i handläggningstid ­ erna på länsstyrelserna när det
            gäller överklagande av lovärenden. I den delen har regeringen
            vidtagit alldeles rätt åtgärder när det gäller både att adressera
            detta tidigare och att nu försöka lösa processdelen för att förkorta
            handläggningstiden och få till stånd bättre processer. Det tycker
            jag är jättebra!
          </note>
          <note>
            Det som oftast händer när man gör en sådan sak är att man inte
            gör någon uppföljning. Jag önskar därför att ministern tar med
            sig att man bör göra en uppföljning om något år så att man ser
            att handläggningstiderna faktiskt minskar, vilket är själva syftet.
          </note>
          <note>
            Jag tycker att det är oroväckande att man 2019 hade handläggningstider
            på 30 dagar om man hamnar hos rätt länsstyrelse men 259 dagar
            om man hamnar hos fel länsstyrelse. Jag menar att detta är en
            skillnad som inte kan förklaras på annat sätt än att handläggningen
            inte prioriteras på den länsstyrelse där den tar 259 dagar.
          </note>
          <note>
            För mig är det helt oacceptabelt att vi från Myndighetssveriges
            sida inte levererar. Den som drabbas är den enskilde medborgare
            eller bostadsproducent som får ta hela smällen, både i tid och
            ekonomiskt. Jag är glad att regeringen ännu en gång har försökt
            lösa denna problematik eller förbättra situationen genom processtöd.
            Jag tror att detta är ett sätt att hjälpa länsstyrelserna. Jag
            tror att det också finns fler sätt.
          </note>
          <note>
            Jag undrar om ministern ser andra sätt att hjälpa länsstyrelserna
            eller kommunerna i denna process. Handläggningstiden utgörs inte
            bara av överklagandetiden, utan det handlar om tiden från idé
            till limpa, när bostäderna står på plats. Jag kan se att länsstyrelserna
            kan ha en central roll i att processtiderna minskar, för länsstyrelsernas
            men även för kommunernas del.
          </note>
          <note>
            Anf. 61 Statsrådet MÄRTA STENEVI (MP):
          </note>
          <note>
            Fru talman! Larry Söder och jag delar, tror jag, väldigt mycket
            engagemanget i att få fram fler bostäder. Vi vet att vi under
            90-talet byggde väldigt lite bostäder i Sverige och att detta
            skapade problem som vi fortfarande försöker åtgärda.
          </note>
          <note>
            Det är också helt korrekt som Söder påpekar att vi nu ligger
            på drygt 50 000 påbörjade bostäder per år och har gjort det ganska
            stabilt ett tag, glädjande nog även under 2020, då det fanns en
            oro för att coronapandemin skulle slå hårt mot bostadsmarknaden.
            Så ser det inte ut att bli, åtminstone inte vad gäller byggandet.
          </note>
          <note>
            Vi behöver enligt Boverket bygga någonstans mellan 59 000 och
            66 000 bostäder för att komma till rätta med den bostadsbrist
            vi lever med. Vi har alltså en bit kvar för att komma upp i det
            antalet bostäder. Därför har till exempel investeringsstödet var
            it viktigt för att få fram fler hyresrätter, även i dessa tider.
          </note>
          <note>
            När det gäller länsstyrelsernas handläggningstider eller överklagandena,
            som frågan rör, delar jag uppfattningen att vi har för stora skillnader
            mellan landets olika länsstyrelser. Den digitala process som vi
            under en tid har jobbat med att ta fram – ett par av mina företrädare
            har vidtagit ett antal åtgärder i det syftet – blir väldigt viktig.
            Om vi ska kunna få en sammanhållen byggprocess och hitta möjligheter
            att kapa tiderna är det viktigt att vi får en ensad, digital process,
            som gör att fler kan delta.
          </note>
          <note>
            Vi följer denna utveckling genom årliga uppdrag till länsstyrelserna
            i regleringsbrevet. Det finns inriktningsmål för handläggningen.
            Vi följer utvecklingen noga. Det gör också att vi efter hand kan
            skruva i de åtgärder som behövs och de vidare uppdrag som kommer
            att krävas för att länsstyrelserna ska nå detta. Jag har goda
            förhoppningar om att vi i nära samarbete med länsstyrelserna och
            med fler incitament för en digital byggprocess ska kunna både
            förkorta handläggningstiderna och få en mer ensad och förutsägbar
            process, vilket skulle gynna alla delar av den bostadsbyggande
            marknaden.
          </note>
          <note>
            Anf. 62 LARRY SÖDER (KD):
          </note>
          <note>
            Fru talman! Först vill jag kommentera detta med investeringsstödet,
            som jag personligen kanske inte är så väldigt glad över. Jag tror
            inte att det skapar fler bostäder i Sverige. Däremot har det skapat
            fler hyresrätter – det är solklart. Men jag tror inte att det
            skapar fler bostäder. Vi tenderar att bygga bara hyresrätter i
            Sverige i dag, vilket jag tror är alldeles fel. Jag tror att vi
            behöver småhus och bostadsrätter men också hyresrätter. Men det
            kan vi ta en annan debatt om, vid ett annat tillfälle.
          </note>
          <note>
            Det är jättebra att länsstyrelsernas process när det gäller överklagande
            digitaliseras och att man säkerställer att den har så god kvalitet
            som möjligt. Att man gör en uppföljning från regeringens sida
            av att detta fungerar är en förhoppning som jag har. Men jag kan
            också se att man borde kunna kapa i andra ändan.
          </note>
          <note>
            Det bästa för att minska processtiden är ju att vi inte får så
            många över ­ klaganden till länsstyrelserna. Jag menar att länsstyrelserna
            då borde kun ­ na jobba mer proaktivt. De är ju ändå vår – statens
            – förlängda arm i re ­ gionerna. Den väg man kan gå är att ge
            länsstyrelserna mer möjlighet att agera inom sin region. Man kan
            till exempel tänka sig att länsstyrelserna tillsammans med kommunerna
            pekar ut områden som är bra att bygga bo ­ städer på, så att man
            redan från början känner till länsstyrelsernas inställ ­ ning
            innan man planlägger ett område.
          </note>
          <note>
            Man kan tänka sig att vi hjälper till med att se till att de
            som kan överklaga ett bygglov eller en plan till antalet blir
            färre, så att vi inte får upp för många ärenden till länsstyrelsen.
            Det ska vara de som av olika skäl faktiskt är viktiga som kommer
            till länsstyrelsen.
          </note>
          <note>
            Jag tror att länsstyrelserna också kan vara en motor för att
            våra mål om antalet bostäder i Sverige ska kunna uppfyllas. Det
            finns egentligen inget mål i riksdagens eller regeringens dokument
            som säger hur många bostäder vi ska bygga, utan det är Boverket
            som tar fram en prognos om hur många bostäder som kommer att behövas
            i Sverige. Det är ju den vi utgår från.
          </note>
          <note>
            Jag tror att man måste få kommunerna att inse att det är deras
            ansvar att se till att vi bygger bostäder. Det kan man bara göra
            genom gemensam ­ ma åtgärder, det vill säga att man ser vidare
            än kommungränsen och regio ­ nalt ser på hur många bostäder man
            bygger, hur många man skulle kunna bygga och hur man kan göra
            för att uppnå måluppfyllelse för det antal bostäder som behövs.
            Annars bygger vi fel typ av bostäder. Vi bygger bara det som den
            enskilda kommunen vill och inte det som vi faktiskt skulle behöva
            för staten Sverige.
          </note>
          <note>
            Jag tror att man måste se länsstyrelserna som en motor i detta
            koncept. Jag skulle gärna vilja höra om ministern kan se länsstyrelserna
            som en motor i bostadsbyggandet på samma sätt som jag gör.
          </note>
          <note>
            Anf. 63 Statsrådet MÄRTA STENEVI (MP):
          </note>
          <note>
            Fru talman! Jag är glad över att riksdagsledamoten pekar på den
            regio ­ nala planeringen. Den har varit något av en hjärtefråga
            för både mig och mitt parti. Det är viktigt att vi pekar ut vilka
            bostäder som behövs inom en region och var de bostäderna kan byggas
            och att vi gärna kopplar det till infrastrukturplaneringen.
          </note>
          <note>
            Detta uppdrag ligger på regionerna, vilket jag är övertygad om
            att riksdagsledamoten också är medveten om. Det har varit ett
            viktigt verktyg för att just få fram ett ökat byggande. När vi
            kan kombinera infrastrukturplanering och regional planering med
            kommunernas översiktsplanering får vi en mycket kraftfullare bostadsplanering.
            Jag är glad att höra att vi har sam ­ ma syn på det.
          </note>
          <note>
            Länsstyrelsernas roll här är att hantera överklaganden, medan
            planeringsuppdraget ligger hos regionerna. Om vi ska ha färre
            överklaganden i detta måste det vara för att vi har stärkt upp
            processerna. Det är naturligtvis viktigt. I övrigt är överklagandena
            viktiga för att vi ska få veta att vi gör rätt saker. Den som
            påverkas av en byggnation eller ett ingrepp i sin omgivning har
            möjlighet att överklaga. När det kommer till länsstyrelserna ska
            det sedan gå snabbt att handlägga överklagandena. Det är ju detta
            vi är här för att debattera. Det är viktigt att vi får till stånd
            en gemensam och digital process som skulle kunna åstadkomma detta.
          </note>
          <note>
            Om vi kan börja med att den regionala planeringen hänger ihop
            med den kommunala översiktsplaneringen, att vi identifierar vilket
            behov som finns och att vi därmed skapar förutsättningar i planeringsskedet
            ger vi också en förutsägbarhet för både boende och marknaden att
            veta vilka förutsättningar som finns. Då har vi också möjlighet
            att minska antalet överklaganden. Men när ett överklagande kommer
            in till länsstyrelsen ska handläggningstiden vara förutsägbar,
            och därför har vi gett länsstyrelserna i uppdrag att hitta en
            digital process, och vi följer upp detta årligen.
          </note>
          <note>
            Anf. 64 LARRY SÖDER (KD):
          </note>
          <note>
            Fru talman! Det verkar som om statsrådet och jag är ganska överens
            om att vi behöver öka bostadsbyggandet och att det på ett eller
            annat sätt är ett regionalt ansvar att få detta till stånd. Dock
            är vi kanske inte överens om länsstyrelsernas roll i detta. Jag
            tror att länsstyrelserna kan vara mer av en motor och att man
            inte bara ska lägga detta på regionerna och kommunerna.
          </note>
          <note>
            Jag tycker att man skulle kunna ge länsstyrelserna en möjlighet
            att till exempel peka ut områden i kommunerna där man skulle kunna
            bygga bostäder, där det finns förutsättningar efter x, y och z
            med en argumentation som kommunerna kan ta till sig. Sedan är
            det givetvis kommunerna som har planmonopol och beslutar hur man
            hanterar den mark som finns.
          </note>
          <note>
            Jag håller med om att överklagande är en demokratisk rättighet.
            Man har rätt att överklaga sådant som gäller ens nära omgivning.
            Men jag funderar ibland på begreppet ”nära omgivning”. Hur nära
            den plats där man bor ska det handla om för att man ska ha rätt
            att överklaga? Om det gäller ett bostadsområde i min lilla by,
            Frillesås, kan jag kanske inte se att någon som bor i en helt
            annan del av kommunen har det som sin nära omgivning och ska ha
            rätt att påverka det, utan det ska givetvis vara de som bor i
            Frillesås som ska ha den rätten.
          </note>
          <note>
            Jag tycker att man skulle kunna inskränka möjligheten att överklaga
            till en lite mindre krets än i dag för att minska processhanteringen.
            Sedan är det jättebra med digitalisering, processtöd och att vi
            försöker hjälpa länsstyrelserna med att göra det hela så tydligt
            som möjligt.
          </note>
          <note>
            Jag hoppas att vi ska uppnå målet att alla länsstyrelser ska
            klara av de 80 dagarna, men jag skulle kanske hellre se att det
            blir 30 eller 40 dagar i stället. För varje dag som går är det
            ju någon som får betala. Antingen är det statskassan som betalar,
            eller också är det den som ska bygga ett hus. Och i slutändan
            är det inte den som bygger huset som betalar utan den som flyttar
            in i huset. I dag är det alldeles för dyrt att bygga bostäder,
            och vi måste få ned den kostnaden också. Detta är ett sätt att
            göra det på.
          </note>
          <note>
            Anf. 65 Statsrådet MÄRTA STENEVI (MP):
          </note>
          <note>
            Fru talman! Låt mig börja där Larry Söder slutade. Jag delar
            helt ambitionen om att vi ska ha så korta handläggningstider som
            möjligt, men det ska naturligtvis också omfatta en så rättssäker
            process som möjligt. Men jag håller helt med om att vi inom ramen
            för detta ska ha så korta handläggningstider som möjligt. Det
            är också därför vi har gett dessa uppdrag och också följer upp
            utvecklingen årligen.
          </note>
          <note>
            När det gäller vem som ska kunna överklaga är det en intressant
            tanke som Larry Söder för fram. Kommunen är ju det område vi har
            som minsta offentliga gemenskap. Det innebär att vi betalar tillsammans,
            utvecklar tillsammans och tillsammans väljer politiker som ska
            utveckla vårt gemensamma område. Därmed skulle jag nog säga att
            det är rimligt att man också har en överklaganderätt inom sin
            kommun. Sedan ser den ut på lite olika sätt inom olika delar,
            men det är en annan debatt.
          </note>
          <note>
            Jag vill avsluta med att ta upp detta med det regionala utvecklingsuppdraget.
            Vi har flyttat det från länsstyrelserna till regionerna. Även
            om jag är säker på att länsstyrelserna har väldigt mycket kunskap
            att bidra med – och jag vet att regionerna samarbetar nära med
            länsstyrelserna – är det i dag ett regionalt planeringsuppdrag.
            Min bild är att det också fungerar väl och att det har börjat
            hitta sina former. I vissa regioner har vi jobbat länge med ett
            regionalt utvecklingsuppdrag, i andra regioner är det nyare och
            behöver hitta sina former. Det är ett viktigt stöd för kommunerna
            i deras planering både när det gäller infrastruktur kommunalt
            och nationellt och när det gäller bostadsbyggande, så att man
            kan få fram fler bostäder till bra priser som fler kan efterfråga.
          </note>
          <note>
            Med detta sagt hoppas jag att vi ska kunna korta handläggningstiderna
            och få en mer ensad process hos länsstyrelserna.
          </note>
          <note>
            Interpellationsdebatten var härmed avslutad.
          </note>
          <note>
            § 17 Svar på interpellation 2020/21:407 om statsbidraget till
            etniska organisationer
          </note>
          <note>
            Anf. 66 Statsrådet MÄRTA STENEVI (MP):
          </note>
          <note>
            Fru talman! Jonas Andersson har frågat statsrådet Amanda Lind
            vilken påverkan hon bedömer att statsbidraget till etniska organisationer
            har på problemet med segregation, parallella samhällsstrukturer
            och liknande i Sverige samt om statsrådet avser att agera för
            förändringar gällande statsbidraget till etniska organisationer
            och förordning en (2008:63) om statsbidrag till organisationer
            bildade på etnisk grund, och i så fall vilka förändringar. Arbetet
            inom regeringen är så fördelat att det är jag som ska svara på
            interpellationen.
          </note>
          <note>
            Jag vill börja med att säga att statsbidraget, enligt regeringens
            bedömning, inte bidrar till segregation. Tvärtom syftar statsbidraget
            till att stödja viktiga verksamheter som exempelvis organisationers
            samverkan med studieförbund och föreläsningar om rättigheter och
            skyldigheter i Sverige, jämställdhetsfråg or , våld i nära relationer
            och förebyggande arbete mot kriminalitet och droganvändande. Många
            organisationer arbetar också för att underlätta integrationen
            av nyanlända personer genom exempelvis språkundervisning och samhällsinformation.
            Det här är några konkreta exempel på hur statsbidraget används.
          </note>
          <note>
            Statsbidraget till organisationer bildade på etnisk grund syftar
            till att stärka organisationernas egna initiativ och verksamheter
            som rör kultur, språk, identitet och delaktighet i samhället.
            Insatserna som organisationerna genomför ska därför leda till
            att medlemmarna bland annat blir delaktiga i samhället.
          </note>
          <note>
            Statsbidraget är dessutom förenat med villkor, bland annat att
            organisationen har en demokratisk uppbyggnad och bedriver en verksamhet
            som inte strider mot demokratins idéer. I regleringsbrevet till
            Myndigheten för ungdoms- och civilsamhällesfrågor finns ett uppdrag
            att myndigheten ska redovisa hur den säkerställer att verksamheter
            som mottar statsbidrag från myndigheten uppfyller demokrativillkoren
            i förordningarna. Det finns också tydliga regleringar i förordningen
            om återbetalning och återkrav som bidragsmottagaren har att förhålla
            sig till och som den utbetalande myndigheten ska tillämpa om mottagaren
            bland annat har lämna t oriktiga uppgifter eller på annat sätt
            förorsakat att bidraget har lämnats felaktigt.
          </note>
          <note>
            Regeringen ser allvarligt på offentliga bidragsmedel som används
            felaktigt och går till verksamheter som inte är förenliga med
            samhällets grundläggande värderingar , så som de formuleras i
            grundlagen och i de internationella konventionerna om mänskliga
            rättigheter. För att säkerstäl ­ la att offentliga medel går till
            verksamheter och organisationer som utgår från demokratiska värderingar
            tillsattes en demokrativillkorsutredning 2018. Betänkandet överlämnades
            till regeringen i juni 2019. Arbetet med att ta hand om förslagen
            pågår nu i Regeringskansliet .
          </note>
          <note>
            När det gäller segregation pekar forskningen på att orsakerna
            till segre ­ gationen i vårt samhälle framför allt är sociala
            och ekonomiska skillnader. Stora inkomstskillnader är en orsak
            till öka d segregation. Samtidigt som alla inkomstgrupper i Sverige
            har fått bättre ekonomi under de senaste decennierna har de socioekonomiska
            skillnaderna och klyftorna i Sverige vuxit och , i kombination
            med utvecklingen på bostadsmarknaden , också segregationen.
          </note>
          <note>
            Anf. 67 JONAS ANDERSSON i Linghem (SD):
          </note>
          <note>
            Fru talman! Inledningsvis vill jag tacka Märta Stenevi för svaret
            på interpellationen. Jag har ställt dessa frågor till statsrådet
            eftersom jag ifrågasätter nyttan med detta statsbidrag. Det är
            ett förlegat bidrag, från en annan tid, som inte är anpassat till
            den svenska politiska verkligheten.
          </note>
          <note>
            Bidraget har sedan 2008 delats ut av Myndigheten för ungdoms-
            och civilsamhällesfrågor, MUCF. Dessförinnan delades det ut av
            Integrationsverket, den dåvarande myndigheten. Det handlar alltså
            om ett väldigt gammalt bidrag, som funnits i decennier. Under
            samma period har Sveriges problem kopplade till invandringen fullkomligt
            exploderat. Sverige 2021 är ett helt annat Sverige än Sverige
            2008. Tyvärr måste jag säga att det på alltför många sätt har
            förändrats till det sämre på grund av en ansvarslös migrationspolitik.
          </note>
          <note>
            Bidraget har funnits på plats länge och under en omvälvande period,
            då problemen med segregation, parallellsamhällen och liknande
            har cementerats på ett mycket allvarligt sätt. Borde det då inte
            vara dags att se över bidraget och dess förordning? Känner inte
            Märta Stenevi och reger ­ ingen att det ligger någonting i det?
          </note>
          <note>
            Fru talman! Trots det allvarliga läge som Sverige befinner sig
            i, kopplat till dessa problem, betalas alltså invandrade personer
            genom regeringens politik för att bilda organisationer med människor
            från samma etniska grupp. Det är faktiskt vad det handlar om.
          </note>
          <note>
            Av förordningen i fråga framgår att det handlar om ett stöd till
            just organisationer bildade på etnisk grund, och i stödvillkoren
            framgår att en övervägande del av organisationernas medlemmar
            ska ha utländsk bakgrund.
          </note>
          <note>
            Tycker inte statsrådet att det vore vettigare att satsa på mer
            klara och tydliga incitament för människor att anpassa sig till
            Sverige och det svens ­ ka samhället än att göra som man gör nu?
            Man underblåser bildandet av olika etniska organisationer.
          </note>
          <note>
            Fru talman! I interpellationssvaret framhåller statsrådet att
            segregatio ­ nen i Sverige främst beror på sociala och ekonomiska
            skillnader. Jag ska ge statsrådet delvis rätt. Det är betydelsefulla
            faktorer; det är vi överens om. Men det är samtidigt en sanning
            med modifikation som vi får höra från statsrådet. Det är just
            den ansvarslösa migrationspolitiken som kraftigt har underblåst
            de sociala och ekonomiska skillnader som Märta Stene ­ vi menar
            är av betydelse för segregationen. Det är samma invandringspolitik
            som i hög grad skapar underlag för de här etniska organisatio
            ­ nerna att bildas.
          </note>
          <note>
            Jag vill hävda att statsbidraget till etniska organisationer
            per definition är segregerande eftersom det i den aktuella förordningen
            finns villkor som säger att en organisation utan en majoritet
            medlemmar med utländsk bakgrund inte kan erhålla bidraget. Man
            måste alltså samla sig i etniska invandrarorganisationer för att
            vara aktuell för bidraget.
          </note>
          <note>
            Statsrådet! Räcker det inte med att Sverige lägger enorma pengar
            på en dysfunktionell integrationspolitik och att man trots det
            har katastrofalt stora gap mellan inrikes och utrikes födda när
            det gäller arbetslöshet, skolresultat och så vidare? Läget är
            allvarligt med dessa stora skillnader. Varför betalar då regeringen
            invandrade personer för att dessutom bilda etnis ­ ka organisationer,
            vilket bara riskerar att förvärra en redan katastrofal situation?
          </note>
          <note>
            Anf. 68 Statsrådet MÄRTA STENEVI (MP):
          </note>
          <note>
            Fru talman! Det är välkänt vad Sverigedemokraterna anser om konstruktionen
            av eller basen i detta statsbidrag. Det jag vill rikta lite uppmärksamhet
            på är vad bidraget används till.
          </note>
          <note>
            När vi har organisationer som till exempel kan arbeta med föreläsning
            ­ ar om rättigheter och skyldigheter i Sverige, om jämställdhetsfrågor,
            om mäns våld mot kvinnor och om förebyggande arbete mot kriminalitet
            eller droganvändande är det något som gynnar integrationen. Det
            är något som gynnar delaktigheten i samhället. Det är något som
            gynnar personers etablering i Sverige.
          </note>
          <note>
            För regeringen är det väldigt viktigt vad dessa pengar används
            till, och vi ser att det görs mycket nytta och att vi får ut bra
            arbete av det här statsbidraget.
          </note>
          <note>
            Det är viktigt för regeringen att värna ett fritt och självständigt
            civilsamhälle med en mångfald av organisationer, verksamheter
            och röster. Det är också en förutsättning för en väl fungerande
            demokrati. Jag ser att riksdagsledamoten ler, men föreningsfriheten
            är en av de grundläggande rättigheter som slås fast i regeringsformen.
            För att säkra existensen av ett självständigt civilsamhälle stöder
            staten ideella organisationer ekonomiskt.
          </note>
          <note>
            MUCF fördelar bidrag för viktiga ändamål som möjliggör verksamhet
            som skapar gemenskap och tillit mellan människor. Tycker Sverigedemokraterna
            att det är en dålig användning av pengar? Det syftar till integration
            i Sverige.
          </note>
          <note>
            Det handlar bland annat om bidrag som syftar till att minska
            förekomsten av hot och hat i det offentliga samtalet, något som
            vi vet är ett växande problem och som jag alldeles nyligen har
            sett väldigt nära mig.
          </note>
          <note>
            Vi vet att detta bidrar till att stärka ställningen i samhället
            för hbtq ‑ personer, något jag hoppas att även riksdagsledamoten
            ser som väldigt viktigt, att stödja barns och ungas självständiga
            organisering och inflytande och också att stärka arbetet med kultur,
            språk, identitet och delaktighet i samhället.
          </note>
          <note>
            Vi ser fortfarande ett stort värde i detta statsbidrag. Sverigedemokraterna
            har problem med just etniciteten i det, men vi ser mer på vad
            bidraget gör för integrationen än på hur det är formulerat.
          </note>
          <note>
            Anf. 69 JONAS ANDERSSON i Linghem (SD):
          </note>
          <note>
            Fru talman! Jag kan börja med att säga att det inte är någon
            som ifråga ­ sätter föreningsfriheten. Jag hoppas att statsrådet
            förstår skillnaden mellan att ge statliga bidrag till en förening
            och föreningsfrihet. Det är två helt skilda saker. Det hoppas
            jag att vi båda förstår.
          </note>
          <note>
            Statsrådet hävdar i interpellationssvaret att statsbidraget till
            etniska organisationer inte bidrar till segregation. Det kan man
            förstås hävda, men jag skulle vilja vända på frågan. Har statsrådet
            något belägg – förutom allmänt tyckande, önsketänkande och olika
            subjektiva bedömningar från dem som mottar bidraget – för att
            bidraget har några positiva effekter för det svenska samhället?
            Det är inte Sverigedemokraterna som står bakom bidraget – det
            har jag tydliggjort – utan det är regeringen. Rimligen bör man
            kunna påvisa något slags konkret nytta med den politik man för.
            Bidraget kostar de svenska skattebetalarna tiotals miljoner kronor
            om året.
          </note>
          <note>
            Jag menar att det är viktigt att vi i den här kammaren ser till
            att ta ansvar för att sådana stora summor av skattebetalarnas
            pengar går till samhällsnyttiga ändamål med positiva resultat.
            Av det skälet ifrågasätter jag det här bidraget.
          </note>
          <note>
            I MUCF:s återrapportering från 2020 om organisationsbidragens
            användning och effekter, vilket inkluderar statsbidraget till
            etniska organisationer, finn er man en del intressant läsning,
            menar jag. I återrapporteringen kan man läsa att statsvetare konstaterar
            att utvärderingar om effekter förutsätter att det finns preciserade
            och mätbara mål, vilket saknas för statsbidrag likt det för etniska
            organisationer.
          </note>
          <note>
            MUCF menar förvisso att bidragets resultat och effekter är i
            linje med dess syfte, men man kommer också med en rad brasklappar
            som skapar grund för ett ifrågasättande. Om tillförlitligheten
            kring bedömningen av bidragets resultat och effekter skriver MUCF
            att ”vi vill understryka att vår redogörelse enbart bygger på
            rapporteringar och uppskattningar från organisationerna själva.
            Organisationernas subjektivitet bör problematiseras, framför allt
            när det gäller svaren på de frågor som handlar om vilka resultat
            och effekter deras projekt har gett.”
          </note>
          <note>
            Specifikt om statsbidraget till etniska organisationer skriver
            man så här: ”Syftet med bidraget till etniska organisationer skiljer
            sig från de andra organisationsbidragen genom att det inte explicit
            anger någon förväntad effekt på samhälls- eller individnivå för
            målgruppens ställning. Detta faktum har MUCF påpekat sedan myndigheten
            först skrev om bidragets användning och effekter.”
          </note>
          <note>
            Det beskrivs också i återrapporteringen hur statsbidraget till
            etniska organisationer helt håller igång flera av de här organisationerna.
            Det är alltså staten som med ett slags konstgjord andning håller
            igång organisationer på etnisk grund i ett Sverige som redan är
            väldigt splittrat och segregerat.
          </note>
          <note>
            När tiotals miljoner kronor av skattebetalarnas pengar går till
            bidrag där man inte har någon förväntad effekt på samhälls- eller
            individnivå, enligt ansvarig myndighet, när det inte finns mätbara
            och preciserade mål att följa upp bidragets effekter med enligt
            samma myndighet, när de etniska organisationer som får bidrag
            inte ens skulle existera utan bidrag från staten och när Sverige
            på grund av denna regering brottas med enorma invandringsrelaterade
            problem såsom parallella samhällsstrukturer och segregation –
            är det då inte dags att omvärdera, Märta Stenevi?
          </note>
          <note>
            Anf. 70 Statsrådet MÄRTA STENEVI (MP):
          </note>
          <note>
            Fru talman! Nej, jag tycker inte att det är dags att omvärdera
            om ett stöd ska betalas ut till organisationer som bidrar till
            integration i vårt samhälle.
          </note>
          <note>
            Det finns alltid anledning att arbeta med utvärdering av de statsbidrag
            som ges; det gör det inom alla områden. Vi vill inte se organisationer
            som till exempel låter kommentarer som innehåller hot och hat
            ligga uppe på sina hemsidor eller som på andra sätt bidrar till
            olika typer av diskriminering eller ett otrevligt samtal. Utvärdera
            ska vi därför alltid göra. Därför har vi också tillsatt Demokrativillkorsutredningen.
            Det är viktigt att pengar går till det som de är tänkta för.
          </note>
          <note>
            Ett fritt och självständigt civilsamhälle bygger inte på att
            vi mäter vilka ekonomiska effekter det får. Det bygger på att
            vi stöttar ett civilsamhälle som kan agera just på ett självständigt
            sätt, och det är en av förutsättningarna för en välfungerande
            demokrati.
          </note>
          <note>
            För att säkra existensen av ett sådant civilsamhälle stöttar
            staten ideella organisationer ekonomiskt. Det gäller inom många
            områden. Det här är ett av dem, och det tror vi är bra. Vi menar
            att det här är viktigt och att det bidrar till att stödja de här
            viktiga verksamheterna som jag har exemplifierat med tidigare.
            Det ligger också i allas intresse, inte minst myndigheternas och
            civilsamhällets, att värna bidragssystemets legitimitet. Därför
            utvärderar vi ständigt för att se till att bidragen går till de
            saker som det är tänkt att de ska göra, något som Jonas Andersson
            själv konstaterar att man gör.
          </note>
          <note>
            Segregationen beror, återigen, inte som Jonas Andersson säger
            på att tiotals miljoner går till civilsamhället. Segregationen
            har helt andra orsaker. Vad vi behöver göra är att prata om hur
            vi bryter segregationen och hur vi får en bättre integration.
            Det gör vi inte genom att dra tillbaka medel till civilsamhället
            som arbetar just för att uppnå de effekter som riksdagsledamoten,
            åtminstone ibland, låter som att han faktiskt vill åstadkomma
            i form av en bättre integration, en bättre etablering och ett
            bättre deltagande i samhället för de människor som har kommit
            till vårt land de senaste åren.
          </note>
          <note>
            Anf. 71 JONAS ANDERSSON i Linghem (SD):
          </note>
          <note>
            Fru talman! Jag vill börja med att konstatera att visst finns
            det mycket medel som bör fortsätta att gå till delar av civilsamhället,
            men det finns också problem. Vi har till exempel sett att det
            har fuskats bort väldigt mycket pengar som ska gå till civilsamhället
            när det gäller studieförbunden. Vi har sett att pengar går till
            islamister och liknande, och jag hoppas att jag och statsrådet
            är överens om att den typen av civilsamhälleliga aktörer inte
            ska ha några bidrag över huvud taget. Det är i varje fall min
            åsikt.
          </note>
          <note>
            Många aspekter av statsbidraget till etniska organisationer är
            problematiska. I förordningen om statsbidrag till organisationer
            bildade på etnisk grund framkommer, som jag var inne på tidigare,
            att det endast får beviljas organisationer som ”till övervägande
            del har medlemmar med utländsk bakgrund”. Något bidrag finns i
            omvänd ordning inte till personer med svensk bakgrund.
          </note>
          <note>
            Ser statsrådet ett problem med en förordning som i praktiken
            endast ger rätt till bidrag när medlemmarna har en viss etnicitet?
            Har föreningar i civilsamhället för många medlemmar med svensk
            bakgrund är de med den här absurda politiken stoppade från att
            få bidrag.
          </note>
          <note>
            Ser inte statsrådet att det här är galet? Jag utgår ju från att
            statsrådet hade sett problem med förordningar som gör att organisationer
            stoppas från bidrag om de har för många medlemmar med utländsk
            bakgrund. Hur ligger det egentligen till, statsrådet?
          </note>
          <note>
            Anf. 72 Statsrådet MÄRTA STENEVI (MP):
          </note>
          <note>
            Fru talman! Jag ser inte att detta är galet, nej, men tack för
            frågan! Däremot ser jag att en del av de statsbidrag som ges till
            civilsamhället riktar sig just till grupper som ännu inte är fullt
            integrerade i samhället och att vi där ser att det görs arbete
            som är väldigt viktigt.
          </note>
          <note>
            Det vi är överens om är att pengar ska gå till rätt saker. Det
            ska inte fuskas med statsbidrag, och statsbidrag ska inte ska
            gå till verksamheter som skadar och underminerar vårt samhälle.
            Vi menar att det här inte är ett sådant men att det är väldigt
            viktigt att vi följer demokrativillkoret så att det uppfylls.
          </note>
          <note>
            Den utredning som vi har tillsatt 2018 blir viktig i det, och
            den bereds just nu i Regeringskansliet. Vi behöver veta att vi
            har ett starkt demokrati ­ villkor och följer att det uppfylls.
            Det är ledamoten och jag för en gångs skull väldigt överens om.
            Att civilsamhällets arbete i stort följer riktlinjer och arbetar
            i linje med demokratins idéer är helt centralt.
          </note>
          <note>
            Däremot finns det ingenting som tyder på att det skulle finnas
            något stort antal mottagare av det här statsbidraget som inte
            har uppfyllt demo ­ krativillkoret. Det är också viktigt att understryka.
            De tiotals miljoner som riksdagsledamoten pekar på går till ett
            arbete som till exempel syftar till att bryta mäns våld mot kvinnor,
            att främja jämställdhet och att bryta hat och hot i samhället.
            Det kommer vi att värna.
          </note>
          <note>
            Interpellationsdebatten var härmed avslutad.
          </note>
          <note>
            § 18 Svar på interpellation 2020/21:420 om kommissionens plan
            för integration
          </note>
          <note>
            Anf. 73 Statsrådet MÄRTA STENEVI (MP):
          </note>
          <note>
            Fru talman! Ludvig Aspling har ställt ett par olika frågor till
            mig. Den första handlar om ifall jag kommer att verka för att
            det portugisiska ordförandeskapet ska lyft a EU-kommissionens
            handlingsplan för integration och inkludering 2021 – 2027 i syfte
            att utfärda rådsslutsatser som tar hänsyn till de svenska erfarenheterna
            av hur svår integrationsutmaningen kan vara.
          </note>
          <note>
            EU-kommissionens handlingsplan för integration och inkludering
            2021 – 2027 bygger vidare på handlingsplanen för integration av
            tredjelandsmedborgare som EU-kommissionen presenterade 2016. Regeringen
            välkomnade handlingsplanen då som nu. Det är inte bara positivt
            utan även viktigt att EU har ett gemensamt ramverk och gemensamma
            riktlinjer som skapar en standard för hur EU:s medlemsstater förväntas
            arbeta med integration och inkludering av migranter och EU-medborgare
            med migrantbakgrund.
          </note>
          <note>
            Nyanlända och utrikes födda som deltar i arbets- och samhällslivet
            bidrar till att bygga vårt gemensamma samhälle starkare. Vi har
            sett en positiv utveckling i Sverige vad gäller etableringen och
            sysselsättningen för målgruppen. Antalet sysselsatta personer
            med utomeuropeisk bakgrund har ökat , och sysselsättningsgraden
            bland utrikes födda kvinnor är relativt hög jämfört med genomsnittet
            bland utrikes födda kvinnor inom EU. Detta är bra, men vi är inte
            nöjda.
          </note>
          <note>
            Det finns fortfarande svåra utmaningar på integrationsområdet,
            både i Sverige och i andra EU-medlemsstater. Det är av den anledningen
            som EU-kommissionen har lanserat en ny handlingsplan för integration
            och inkludering som fokuserar på åtgärder inom fyra områden som
            är viktiga för integrationen, nämligen utbildning, arbetsmarknad,
            hälsa och boende.
          </note>
          <note>
            EU-kommissionens handlingsplan för integration och inkludering
            ligger i linje med Sveriges mål för integrationspolitiken , det
            vill säga lika rättigheter, skyldigheter och möjligheter för alla
            oavsett etnisk och kulturell bakgrund . Det innebär åtgärder bland
            annat inom områden som arbetsmarknad, utbildning, hälsa och sjukvård
            samt bostäder.
          </note>
          <note>
            EU-kommissionen konstaterar vidare att större fokus behöver riktas
            på integrationsinsatser riktade till utrikes födda kvinnor. Handlingsplanen
            genomsyras därför av ett jämställdhetsperspektiv och av åtgärder
            som bland annat syftar till att öka antalet utrikes födda kvinnor
            på arbetsmarknaden. Även i genomförandet av Sveriges integrationspolitik
            är ett jämställdhetsperspektiv centralt.
          </note>
          <note>
            Människor som startar på nytt i Sverige ska få så bra förutsättningar
            som möjligt för att etablera sig och bidra till vår gemensamma
            välfärd. Arbetet för integration och nyanländas etablering i arbets-
            och samhälls ­ livet är en grundläggande del av regeringens målsättning
            om ett samhälle som håller ihop och ger lika förutsättningar för
            alla.
          </note>
          <note>
            Hur det inkommande portugisiska ordförandeskapet avser att ta
            vidare handlingsplanen är ännu okänt. Regeringen välkomnar och
            värdesätter EU-kommissionens nya handlingsplan för integration
            och inkludering, och jag kommer att fortsätta att verka för att
            kvinnor och män ska ha lika villkor och förutsättningar till delaktighet
            och etablering i arbets- och samhällslivet.
          </note>
          <note>
            Anf. 74 LUDVIG ASPLING (SD):
          </note>
          <note>
            Fru talman! Kommissionens handlingsplan för integration säger
            ganska mycket genom att egentligen inte säga någonting alls. Det
            är trötta floskler, det är önsketänkande och uppenbart motstridiga
            påståenden som blandas till en politisk sallad som sedan ska implementeras
            med hjälp av samma projektfinansiering som Europeiska unionen
            ofta använder. Det är en metod som vi vet inbjuder till korruption,
            fusk och mycket bristfällig resultatstyrning.
          </note>
          <note>
            Planen i sig innehåller nästan ingenting som är kontroversiellt.
            Politikområdet ska förse allt till alla, det ska koordinera, förstärka,
            investera och så vidare. Men det som gör planen så anmärkningsvärd
            är att de svåra frågorna på området integrationspolitik helt och
            hållet lämnas utanför.
          </note>
          <note>
            För det första vet vi att volymerna spelar en avgörande roll.
            Ju fler som flyttar in från ett visst område, desto svårare blir
            integrationsutmaningen. Vi vet också att det är materiellt välstånd
            som driver migranter till Europa med hoppet om ett rikare liv.
            Men samtidigt lägger planen hela tyngdpunkten på att höja migranters
            materiella levnadsstandard genom förtur till bostäder, skattefinansierade
            arbeten, fritidssysselsättningar och nöjen och så vidare. Det
            kommer naturligtvis att göra att fler väljer att ta sig till Europa,
            vilket gör integrationsutmaningen än svårare.
          </note>
          <note>
            Att den här ekvationen inte går ihop, särskilt inte med ambitionen
            om att stoppa den irreguljära båttrafiken över Medelhavet, verkar
            ingen inom kommissionen ens ha tänkt på. Det är något förvånande.
          </note>
          <note>
            För det andra verkar ingen ha noterat att det finns ett medlemsland
            som gör i stort sett allt som kommissionen ber om, som bjuder
            på hela social ­ försäkringssystemet från dag 1, som har omfattande
            anställningssubven ­ tioner, generösa föreningsbidrag, förtur
            till attraktiva hyresbostäder, gene ­ rösa kontanta bidrag och
            så vidare. Men det landet har ändå unionens största arbetslöshetsgap
            mellan inrikes och utrikes födda samt det största gapet i skolresultat
            mellan inrikes och utrikes födda elever enligt Pisa-undersökningen.
            Det här landet har dessutom enorma problem med utan ­ för ­ skapsområden,
            kriminella klaner som styr lokalsamhället och stora pro ­ blem
            med rasism och hat mot majoritetsbefolkningen.
          </note>
          <note>
            Det som är ännu mer förvånande är att den kommissionär som har
            ansvar för inrikes frågor och planen, Ylva Johansson, också kommer
            från det landet, men hon verkar av någon anledning inte ha noterat
            de problem som är helt uppenbara på hennes egen hemmaplan.
          </note>
          <note>
            Låt mig få ställa en retorisk fråga. Hur är det möjligt att ingen
            på EU-kommissionen, en myndighet med närmare 40 miljarder kronor
            i årlig budget och ungefär 30 000 anställda, har noterat att ingenting
            av det som de föreslår i planen har fungerat i Sverige? Det är
            helt otroligt.
          </note>
          <note>
            Den fråga som jag vill ställa till statsrådet, och den ska gälla
            hennes egen yrkesutövning, är följande. Avser hon på något sätt
            att försöka upp ­ märksamma kommissionen på det som vi förhoppningsvis
            inom Reger ­ ingskansliet har lärt oss i Sverige de senaste tio
            åren?
          </note>
          <note>
            Anf. 75 Statsrådet MÄRTA STENEVI (MP):
          </note>
          <note>
            Fru talman! Nej, det avser jag inte. Det är det raka svaret på
            den frågan.
          </note>
          <note>
            En av anledningarna är det som riksdagsledamoten pekar på, nämligen
            hur vi har lyckats med integrationen och etableringen i Sverige.
            Vi har de senaste åren sett att tiden för etableringen i Sverige
            har kortats markant, trots att Sverige har tagit emot ett stort
            antal flyktingar.
          </note>
          <note>
            Sverige ligger bra till i europeisk jämförelse när det gäller
            sysselsättningsgrad, vilket är ett viktigt mått inte minst i fråga
            om kvinnors etablering. Det gäller även i jämförelse med andra
            länder som har tagit emot betydligt färre flyktingar än vad Sverige
            har gjort.
          </note>
          <note>
            Handlingsplanen ligger i linje med Sveriges mål för integrationspolitiken,
            det vill säga lika rättigheter, skyldigheter och möjligheter för
            alla oavsett etnisk och kulturell bakgrund. Jag anar att Sverigedemokraterna
            inte fullt ut håller med om det målet, men för Miljöpartiet och
            regeringen är det ett viktigt mål.
          </note>
          <note>
            Nyanlända och utrikes födda som deltar i arbets- och samhällslivet
            bidrar till att bygga vårt gemensamma samhälle starkare. Etableringen
            av nyanlända har förbättrats avsevärt under senare år. Vi ser
            med andra ord en positiv utveckling i Sverige vad gäller etablering
            och sysselsättning för målgruppen.
          </note>
          <note>
            Vad som är ett stort problem är hur den här utvecklingen bromsas
            på grund av pandemin. Vi ser att den slår extra hårt mot nyanlända
            när de branscher där de har haft lättast att ta sig in också slås
            ut hårdast i pandemin. Extra mycket slår detta mot utrikes födda
            kvinnor. Det är också varför vi kommer att vilja lyfta upp detta
            i EU och varför jag lyfter upp detta när jag möter mina ministerkollegor
            i Epsco. Vi kommer att behöva extra fokus på utrikes födda kvinnor
            så att de inte ska halka ännu mer efter i jämställdhetsarbetet.
          </note>
          <note>
            Anf. 76 LUDVIG ASPLING (SD):
          </note>
          <note>
            Fru talman! Det som statsrådet lovar, på heder och samvete, är
            alltså att hon aldrig kommer att lära sig någonting av sitt partis
            misstag. Grattis, Sverige!
          </note>
          <note>
            Nej, Märta Stenevi, vi ligger inte bra till om vi rankar EU:s
            länder efter hur stort gapet i arbetslöshet är mellan inrikes
            och utrikes födda. Då ligger Sverige sist. Det är inte bra. Hur
            man kan påstå att det är något positivt är bortom min förmåga
            att förstå.
          </note>
          <note>
            Ytterligare ett problem med handlingsplanen är att kommissionen
            uppenbarligen inte har gjort upp med myten om att integration
            är gratis och att migrationen kommer att utgöra en ekonomisk vinst
            lite längre fram. Planen slår fast i en giftig kombination av
            sydeuropeisk budgetdisciplin och nordeuropeisk naivitet att trots
            de enorma satsningar som ska göras behöver de inte ske på bekostnad
            av åtgärder för att hjälpa andra behövande grupper. Kommissionen
            lyfter upp den ofta och med all rätt hånade teorin om att migrationen
            ska rädda pensionerna. Vi vet här i Sverige att det blev inte
            riktigt så. Men mest nedslående av allt är att handlingsplanen
            helt saknar ens en diskussion om vad integrationsbegreppet betyder
            utanför det rent materiella. Det är en viktig poäng.
          </note>
          <note>
            I sitt State of the Union-tal hänvisade kommissionens ordförande
            Ursula von der Leyen inte mindre än tio gånger till europeiska
            värderingar. Planen innehåller också vissa hänvisningar till desamma,
            men detta till synes helt utan en aning att många personer som
            kommer från andra delar av världen också har helt andra värderingar.
            Om så inte var fallet skulle ordet europeiska värderingar inte
            betyda någonting. Frågan om hur den djupt illiberala, dysfunktionella
            och inte sällan rent västfientliga ideologi som följer med en
            hel del migranter hit ska hanteras lyser dock helt med sin frånvaro
            i planen.
          </note>
          <note>
            Det politiska etablissemanget i Sverige försökte i det längsta
            stoppa huvudet i sanden vad gäller det faktum att den kulturella
            dimensionen av integrationsutmaningen är ett enormt problem. De
            här personerna har sedermera tvingats erkänna att de var naiva.
            Vi har hört det i den här kammaren ett antal gånger.
          </note>
          <note>
            Frågan är då denna: Om det nu är så att vi i Sverige inte längre
            är naiva vad gäller till exempel tvångsäktenskap med barn, så
            kallad hederskultur, organiserad politisk islam eller etniskt
            baserade brottssyndikat och kriminella klaner som försöker kontrollera
            samhället, hur kommer det sig då att kommissionen fortfarande
            är naiv vad gäller dessa företeelser? Planen för integration nämner
            inte de här problemen över huvud taget. Man sopar dem under mattan
            och låtsas som om de inte existerar.
          </note>
          <note>
            En enkel fråga till statsrådet: Varför finns det inte ett enda
            ord i det här dokumentet om de här problemen, som vi i dag vet
            är väldigt verkliga?
          </note>
          <note>
            (FÖRSTE VICE TALMANNEN: Jag antar att det syftar till ministerns
            område, för det är det ministern kan svara på.)
          </note>
          <note>
            Frågan är uppenbarligen om det är så att hon inte ämnar lyfta
            upp det här i rådsslutsatser under det portugisiska ordförandeskapet.
            Varför inte göra det mot bakgrund av bristerna i dokumentet?
          </note>
          <note>
            (FÖRSTE VICE TALMANNEN: Då får statsrådet svara utifrån sitt
            område.)
          </note>
          <note>
            Anf. 77 Statsrådet MÄRTA STENEVI (MP):
          </note>
          <note>
            Fru talman! Eftersom det här spelas in kan den som vill gå tillbaka
            och höra att det jag svarade på var riksdagsledamotens fråga om
            jag kommer att ta upp det här med det portugisiska ordförandeskapet.
            Jag svarade inte, som riksdagsledamoten försökte påskina, att
            jag aldrig kommer att lära mig något. Jag är djupt besjälad av
            att lära mig mycket nytt. Till exempel har jag i dag lärt mig
            att Sverigedemokraterna vill stärka de liberala värderingarna
            i Europa även för invandrade personer. Jag hoppas att det också
            gäller de svenska personer som skulle behöva stärka sina liberala
            värderingar.
          </note>
          <note>
            Det var också något som var bortom riksdagsledamotens förmåga
            att förstå, så jag tänkte hjälpa till lite med det.
          </note>
          <note>
            Gapet i sysselsättning mellan inhemsk och utrikesfödd befolkning
            beror också på vad man har för utgångspunkt i respektive land.
            Om man tittar på den faktiska sysselsättningen ser man fortfarande
            att Sverige ligger väldigt väl till jämfört med andra länder i
            Europa. Vi ligger inte bättre till än alla andra länder, men vi
            ligger lite drygt över mitten på skalan.
          </note>
          <note>
            Det jag uppfattar att riksdagsledamoten egentligen vill debattera
            i detta handlar om kulturella värderingar. Det är inte i första
            hand mitt område, men jag ska säga att jag tror på en integration
            som bygger på lika rättigheter och lika skyldigheter men också
            lika möjligheter för alla, oavsett etnisk eller kulturell bakgrund.
            Jag är övertygad om att när vi kan få fler i arbete snabbare,
            när vi kan få fler i sysselsättning snabbare och när vi får en
            delaktighet i samhället kommer vi också att ha väldig nytta av
            de människor som kommit hit, och de kommer att berika vårt samhälle
            – ett ord som jag vet att Sverigedemokraterna är extra förtjusta
            i.
          </note>
          <note>
            Med det sagt ser vi positivt på handlingsplanen och hoppas att
            den ska kunna göra mycket nytta för Europa framöver. Nu får vi
            se vad det portugisiska ordförandeskapet gör av detta.
          </note>
          <note>
            Anf. 78 LUDVIG ASPLING (SD):
          </note>
          <note>
            Fru talman! Den här planen och statsrådets vurm för densamma
            är ju en garanti för att inget kommer att förändras.
          </note>
          <note>
            Jag vet inte var det här statsrådet har befunnit sig eller vad
            hon har gjort innan hon tillträdde sin nya position – gratulerar,
            förresten! Jag glömde säga det. Men det är så att i Sverige har
            vi enorma problem med integra ­ tion, segregering och det faktum
            att en väldigt stor mängd människor be ­ finner sig i konkreta
            parallellsamhällen och alltså har väldigt lite kontakt med det
            svenska samhället. Det här kanske inte statsrådet har noterat.
          </note>
          <note>
            Jag tror att detta är en direkt följd av den typ av politik som
            lyfts fram i den här planen, för den här planen är väldigt influerad
            av det vi gör i Sverige. Det är ju inte så som statsrådet säger
            att planen ligger i linje med det vi gör i Sverige. Det är snarare
            tvärtom – det är kommissionen som har apat efter det Sverige har
            gjort de senaste tio åren och som uppenbarligen inte har fungerat.
            Det är tydligt för varje tänkande människa att den svenska modellen
            för integration är ett kapitalt misslyckande.
          </note>
          <note>
            Att statsrådet vill hänga upp hela sitt resonemang här på begreppet
            sysselsättning i stället för arbetslöshet beror helt enkelt på
            att Sverige alltid klarar sig bättre om man mäter sysselsättning
            än om man mäter arbetslöshet. Det beror på att vi har en väldig
            massa arbetsmarknadspolitiska åtgärder som bakas in i begreppet,
            och det gör att vi får en hög sysselsättningsnivå.
          </note>
          <note>
            Det som jag pratar om är riktiga jobb och arbetslöshet. Mäter
            vi i stället hur stor skillnaden är mellan inrikes och utrikes
            födda i arbetslöshet, då kommer Sverige sist. Det är inget att
            vara stolt över. Sedan kan man spack ­ la över det med prat om
            sysselsättningsnivåer. Visst, fine, vi kan göra det. Men arbetslöshet
            är det som mäter hur verkligheten ser ut.
          </note>
          <note>
            Anf. 79 Statsrådet MÄRTA STENEVI (MP):
          </note>
          <note>
            Fru talman! Jag kan inte låta bli att kort säga att sysselsättningsgraden
            är viktig därför att den väger in hur många som deltar på arbetsmarknaden.
            Det vill säga att om man plockar bort hälften av en befolkning
            och sedan tittar på arbetslösheten i det får man väldigt annorlunda
            siffror än om man tittar på hur många som deltar på arbetsmarknaden.
            Det här vet säkert riksdagsledamoten.
          </note>
          <note>
            Jag är glad att riksdagsledamoten lyfter fram de utmaningar vi
            har med integration och segregation i vårt samhälle. Jag önskar
            att riksdagsleda ­ mo ­ ten hade varit lika besjälad av att se
            lösningar på hur man ska få fler i arbete.
          </note>
          <note>
            Jag ser ett stort behov av att fler kvinnor kommer i arbete snabbare,
            också för att de ska få självständig försörjning och kunna stå
            på egna ben för att ha möjlighet att lämna till exempel en destruktiv
            relation.
          </note>
          <note>
            Var det något som var lustigt, riksdagsledamoten? Nej.
          </note>
          <note>
            Jag vill att vi ska ha bostäder som är tillgängliga för alla,
            även för dem med lägre inkomster. Jag hoppas att vi ska kunna
            satsa på en jämlik skola där fler barn får bättre möjligheter
            att ta sig in på arbetsmarknaden när de går ut skolan. Och jag
            hoppas på ett samhälle där vi har bättre jämställdhet, där livsinkomsterna
            för män och kvinnor är jämställda och där vi får stopp på mäns
            våld mot kvinnor.
          </note>
          <note>
            Med det tackar jag riksdagsledamoten för den här debatten.
          </note>
          <note>
            Interpellationsdebatten var härmed avslutad.
          </note>
          <note>
            § 19 Svar på interpellation 2020/21:421 om effekter av migrationen
          </note>
          <note>
            Anf. 80 Statsrådet MÄRTA STENEVI (MP):
          </note>
          <note>
            Fru talman! Jag ska börja med att be om ursäkt för att jag inte
            har fått ordning på mina papper inför de här debutdebatterna.
            Jag ber om ursäkt för det.
          </note>
          <note>
            Ludvig Aspling har frågat mig om regeringen står fast vid att
            asyl ­ invandringen kommer att innebära en förtjänst för samhället
            lite längre fram …
          </note>
          <note>
            (LUDVIG ASPLING (SD): Ekonomisk förtjänst.)
          </note>
          <note>
            … och vad som avses med lite längre fram, vilket vetenskapligt
            stöd som finns för påståendet och hur jag i framtiden kommer att
            arbeta för att de offentligfinansiella effekterna av migrationen
            ska bli bättre utredda.
          </note>
          <note>
            Sa mhällets åtagande inom flyktingpolitiken är i första hand
            betingat av humanitära skäl. Vi tar inte emot flyktingar för att
            stärka de offentliga finanserna ; vi gör det för att de flyr för
            sina liv. Det är viktigt att understryka.
          </note>
          <note>
            Nyanlända och utrikes födda som deltar i arbets- och samhällslivet
            bidrar till att bygga vårt gemensamma samhälle starkare. Det är
            p olitikens uppgift att göra det vi kan för att snabba på nyanländas
            inträde på arbetsmarknaden och i samhällslivet, samtidigt som
            individen har ett ansvar att göra det hen kan. Regeringen har
            genomfört ett flertal reformer för att utveckla politiken för
            nyanländas etablering i arbets- och samhällslivet både under denna
            och föregående mandatperiod och genomfört flera strukturellt viktiga
            förändringar .
          </note>
          <note>
            Låt mig till exempel nämna att v i har infört en utbildningsplikt
            för nyanlända med kort utbildningsbakgrund . F rån och med den
            15 april 2021 ska nyanlända kvinnor och män ges möjlighet att
            delta i ett så kallat intensivår . För att särskilt stärka kvinnors
            möjlighet till etablering pågår satsningar för att nyanlända ska
            fortsätta utveckla sina kunskaper i svenska under föräldraledighet.
            Vidare har samhällsorienteringen för nyanlända utökats från minst
            60 till minst 100 timmar , och satsningar har gjorts för att kvaliteten
            ska förbättras. Regeringen har även föreslagit att språkplikt
            införs som krav för rätt till försörjningsst öd.
          </note>
          <note>
            Vi har under senare år sett att fler nyanlända kommer snabbare
            i arbete, och det är positivt. Av de nyanlända som togs emot 2014
            var 51 procent förvärvsarbetande 2018, det vill säga efter fyra
            år. Det kan jämföras med 29 procent efter fyra år för de nyanlända
            som mottogs 2010. Etableringen av nyanlända har alltså förbättrats
            avsevärt under senare år, samtidigt som Sverige har tagit emot
            ett stort antal skyddsbehövande på flykt undan krig och förföljelse.
          </note>
          <note>
            Med det sagt är det viktigt att vi fortsätter att arbeta för
            att nyanlända snabbare ska komma in på arbetsmarknaden och i samhällslivet,
            inte minst då det är tydligt att den pågående pandemin påverkar
            arbetsmarknaden och i särskilt stor utsträckning branscher där
            många nyanlända får sitt första arbete.
          </note>
          <note>
            Restriktionerna för att minska smittspridningen påverkar i nuläget
            ock ­ så förutsättningar för utbildning och insatser för integration.
            Regeringen har under 2020 vidtagit kraftfulla tillfälliga åtgärder
            för att minska de negativa effekterna av krisen på jobb och företag
            samt föreslagit ytterligare satsningar för att underlätta för
            personer att stanna kvar eller snabbt kom ­ ma in på arbetsmarknaden.
            Arbetet för att mildra konsekvenserna av pandemin kommer att fortgå
            så länge det finns ett behov.
          </note>
          <note>
            Jag vill avsluta med att säga att regeringen i budgetpropositionen
            redovisar resultat och kostnader för de olika utgiftsområdena.
            Som underlag för statens budget och för regeringens utformning
            av den ekonomiska politiken gör regeringen prognoser över den
            makroekonomiska utvecklingen och de offentliga finanserna. Det
            är av stor vikt att regeringens prognoser görs med hög precision.
            Inom Regeringskansliet pågår ett löpande arbete med att utvärdera
            och förbättra prognosernas precision.
          </note>
          <note>
            Anf. 81 LUDVIG ASPLING (SD):
          </note>
          <note>
            Fru talman! Under en partiledardebatt i mitten av 2015 påstod
            statsministern att asylinvandringen skulle komma att innebära
            en samhällsekonomisk förtjänst lite längre fram. En intressant
            fråga är då vilket vetenskapligt stöd som finns för detta påstående.
          </note>
          <note>
            Jag antar att statsrådet känner till att det är normalt att man
            räknar på intäkter och utgifter för vissa policyer som staten
            har för att sedan komma fram till om de innebär en samhällsekonomisk
            förtjänst eller kostnad.
          </note>
          <note>
            Jag har själv undersökt den här saken så gott det går, och jag
            finner inget som helst stöd för det påståendet. Jag ställde därför
            en skriftlig fråga till den tidigare jämställdhetsministern, från
            samma parti som Märta Stenevi, och fick till svar att inte heller
            hon kan visa på något som helst stöd för det påståendet. Statsrådet
            Stenevi är alltså här i dag för att förklara för kammaren om regeringen
            står fast vid det påståendet, vad ”lite längre fram” betyder samt
            vilket vetenskapligt stöd som finns för detsamma.
          </note>
          <note>
            Den mest grundliga undersökning av asylinvandringens offentligfinansiella
            effekter som jag har kunnat hitta heter När blir utrikes födda
            självförsörjande? Den är författad av Johan Eklund och Johan P
            Larsson och utgiven av Entreprenörskapsforum.
          </note>
          <note>
            Rapporten är väldigt detaljrik. Den använder en väl utarbetad
            metod och svarar på frågan hur många personer inom en viss grupp
            som är självförsörjande. Att vara självförsörjande definieras
            som att ha livstidsinkoms ­ ter som är tillräckligt stora för
            att individen i fråga ska betala in mer i skatt än vad denna får
            ut via transfereringssystem. Det är ju precis detta vi pratar
            om när vi pratar om en samhällsekonomisk vinst.
          </note>
          <note>
            Enligt rapporten är antalet invandrare från Mellanöstern och
            Afrika som blir självförsörjande i Sverige tyvärr väldigt litet:
            38 procent för personer från Afrika och 36 procent för personer
            från Mellanöstern. En förkrossande majoritet av dem som kommer
            till Sverige från dessa regioner blir tyvärr aldrig självförsörjande
            i Sverige. Jag hade naturligtvis önskat att så var fallet, men
            så är inte fallet. Bland dem som är självförsörjande är också
            snittinkomsterna betydligt lägre än genomsnittsinkomsterna bland
            befolkningen i övrigt.
          </note>
          <note>
            Författarna har dessutom räknat självförsörjningsnivån ganska
            lågt. De har satt gränsen vid fyra prisbasbelopp per år, vilket
            innebär drygt 12 000 kronor per månad netto. Alla som bor i någon
            av våra storstäder förstår ju att 12 000 kronor per månad netto
            är för lite för att exempelvis försörja en familj. Det verkliga
            antalet självförsörjande personer är alltså antagligen betydligt
            mindre än vad rapporten anger.
          </note>
          <note>
            Jag vill därför fråga statsrådet: Står regeringen kvar vid påståendet
            att asylinvandringen kommer att innebära en samhällsekonomisk
            vinst lite längre fram? Jag vill också fråga statsrådet: Vad betyder
            ”lite längre fram”, och hur ser den beräkningen ut?
          </note>
          <note>
            Det som statsrådet lyfter i interpellationssvaret har ju ingenting
            med det här att göra – det är ju verkligen ett goddag yxskaft-svar.
            Det som hon lyfter handlar om förvärvsarbetsfrekvensen, alltså
            om hur många personer som förvärvsarbetar. Jag utgår från att
            statsrådet använder SCB:s mått på detsamma, som räknar in personer
            som tjänar så lite som 8 000 kronor per månad. Statsrådet väljer
            dessutom ut året 2014. Om man i stället tittar på dem som kom
            år 2015 – de är ju betydligt fler – ser man att det var en av
            tre som förvärvsarbetade år 2020.
          </note>
          <note>
            Det här är alltså inte alls ett bra mått på självförsörjning
            eftersom det inte säger någonting om inkomster, och nivån är ju
            prima facie alldeles för låg för att kunna innebära en samhällsekonomisk
            vinst.
          </note>
          <note>
            Frågan står kvar: Står regeringen fast vid påståendet? När är
            ”lite längre fram”? Hur ser kalkylen ut?
          </note>
          <note>
            Anf. 82 Statsrådet MÄRTA STENEVI (MP):
          </note>
          <note>
            Fru talman! Samhällets åtagande inom flyktingpolitiken är ett
            interna ­ tionellt åtagande och i första hand betingat av humanitära
            skäl. Med enklare ord: Vi tar inte emot flyktingar för att stärka
            de offentliga finanserna, utan vi gör det för att de flyr för
            sina liv. Detta är viktigt att understryka.
          </note>
          <note>
            Nyanlända och utrikes födda som deltar i arbets- och samhällslivet
            bidrar till att bygga vårt gemensamma samhälle starkare. Det SD
            beskriver här – eller det riksdagsledamoten beskriver här – är
            en ögonblicksbild av ett offentligfinansiellt läge. Det är lite
            grann som att skärmdumpa verkligheten och sedan ta beslut efter
            den skärmdumpen.
          </note>
          <note>
            Vad vi väljer att politiskt göra för att bryta segregationen
            och vad vi väljer att politiskt göra för att främja integrationen
            påverkar hur vår framtid kommer att se ut. Det gör också att prognoserna
            för integrationens kostnader och intäkter kommer att förflytta
            sig.
          </note>
          <note>
            Ögonblicksbilden framstår i riksdagsledamotens beskrivning som
            en statisk sanning, som om fattigdom var en egenskap hos de människor
            som kommer hit snarare än en livssituation som går att ändra på.
            Men det här läget är ingen statisk sanning. Den här situationen
            påverkas av vad vi väljer att göra.
          </note>
          <note>
            Jag önskar också att fallet var att fler kom i arbete. Till skillnad
            från riksdagsledamoten lägger jag min främsta kraft där snarare
            än att titta på vad en annan person än jag själv har sagt eller
            inte sagt och hur det relaterar till detta.
          </note>
          <note>
            (LUDVIG ASPLING (SD): Herregud!)
          </note>
          <note>
            Var det väldigt lustigt?
          </note>
          <note>
            Jag vill bara avsluta med att säga att mitt uppdrag, som innebär
            arbete mot diskriminering samt arbete för att bryta segregation
            och verka för integration, syftar till att fler ska komma i arbete,
            att fler ska vara självförsörjande och att fler ska ta sig in
            på arbetsmarknaden och in på bostadsmarknaden och kunna vara en
            del av det här samhället. Jag hoppas att vi ska få se en helt
            annan utveckling, förhoppningsvis ganska snart, där fler är i
            arbete.
          </note>
          <note>
            Pandemin kommer att ha slagit hårt mot integrationsarbetet det
            här året, men det är ingenting som inte går att räta upp. Där
            behöver vi ha vår kraft nu för att få fler att komma i arbete
            och därmed stå på egna ben inför framtiden.
          </note>
          <note>
            Anf. 83 TREDJE VICE TALMANNEN:
          </note>
          <note>
            Jag får påminna om att det finns uppförandekoder för kammaren
            som det gäller att man respekterar fullt ut.
          </note>
          <note>
            Anf. 84 LUDVIG ASPLING (SD):
          </note>
          <note>
            Fru talman! Jag tänkte börja med att säga att jag håller med
            statsrådet på en punkt: Sverige tar inte emot asylsökande för
            att göra en samhällsekonomisk vinst. Detta är ett humanitärt åtagande;
            det är helt rätt. Men vi i Sverigedemokraterna har heller aldrig
            sagt att det kommer att bli en samhällsekonomisk vinst. Det är
            er regering som har sagt det – inte vi.
          </note>
          <note>
            Statsrådet säger att prognosen inte är statisk utan kommer att
            förändras. Okej – jättebra! Om statsrådet nu på förhand kan säga
            att prognosen för när människor blir självförsörjande kommer att
            förändras är det ju uppenbarligen så att hon vet vilket år asylinvandringen
            kommer att medföra en samhällsekonomisk vinst, så låt höra! Redovisa
            kalkylen! Stå inte där och säg att vi vet att den kommer att förändras,
            utan berätta när vi kommer att få se den här vinsten! Det är ju
            det som hela denna interpellation handlar om.
          </note>
          <note>
            Sedan är det flosklerna om att det också finns invandrare som
            bidrar – ja, det är självklart. Jag är gift med en invandrare,
            har tre barn med utländska medborgarskap och är fullt medveten
            om det. Men det är inte det som den här interpellationen handlar
            om. Jag ställer en väldigt specifik fråga. Regeringen har sagt
            X, och jag frågar vad ni bygger påståendet X på – väldigt enkelt.
          </note>
          <note>
            Statsrådet säger också att hon inte kan ansvara för vad en annan
            person har sagt. Nu är det ju inte så att jag ställer statsrådet
            mot väggen här och talar om vad vem som helst har sagt, någon
            person ute på stan, utan det är statsministern som har sagt det
            här. Det är inte vem som helst. Och statsråden har ett ansvar
            att redogöra för riksdagen vad regeringen håller på med. Det står
            i regeringsformen. Det som statsministern säger är regeringens
            ståndpunkt, och då är det statsrådets jobb att förklara hur man
            har tänkt. Det här är väldigt enkelt. Man kan inte fly undan det
            ansvaret genom att säga att man inte kan svara för vad statsministern
            säger. Det är rent trams.
          </note>
          <note>
            Statsrådet verkar också vilja undfly det här ansvaret genom att
            säga att hon egentligen är ansvarig för ett annat politikområde,
            antidiskriminering och så vidare. Visst, fine, det är helt okej.
            Jag är inte så intresserad av hur ni organiserar arbetet inom
            Regeringskansliet, men jag skulle önska att man hade skickat ett
            statsråd som är beredd att svara på de frågor som jag ställer
            i interpellationen. Nu har man valt att skicka Märta Stenevi,
            och då ska Märta Stenevi svara på frågan.
          </note>
          <note>
            Det är uppenbart att Märta Stenevi inte tar den här frågan på
            allvar, för om hon hade gjort det hade hon kunnat ge ett rakt
            svar: År X kommer vi att se en ekonomisk vinst av den här policyn,
            och det bygger vi på beräkningar från Y. Men om vi ska vara ärliga
            vet ju alla i den här kammaren varför statsrådet inte kan ge en
            sådan förklaring. Det beror naturligtvis på att till och med de
            personer som befinner sig i Miljöpartiets fantasivärld börjar
            inse att det här aldrig kommer att bli någon ekonomisk vinst utan
            endast kostnader på kostnader – kostnader som successivt håller
            på att tränga ut precis allt annat som staten och kommunerna ansvarar
            för.
          </note>
          <note>
            Jag tycker också att det säger någonting om tillståndet för svensk
            offentlig förvaltning år 2020. Det är nämligen inte vilket projekt
            som helst som vi pratar om. Massinvandring är någonting som flera
            regeringar i rad har utsatt Sverige för av fri vilja. Vi skulle
            kunnat ha betydligt lägre voly ­ mer om man hade velat, men det
            ville man inte. Eftersom det här är ett frivilligt åtagande ska
            man också göra en rejäl konsekvensanalys av be ­ sluten.
          </note>
          <note>
            I det sammanhanget vill jag påminna om Riksrevisionens rapport
            2017:25 Konsekvensanalyser inför migrationspolitiska beslut ,
            vilken gör tydligt att Regeringskansliets beredning av sådana
            här ärenden innehåller betydligt mer av sockervadd, handhjärtan
            och önsketänkande än faktiska konsekvensanalyser.
          </note>
          <note>
            Jag tycker att det här är dåligt och att statsrådet borde vara
            bättre förberedd, men hon har ju ett inlägg kvar. Kom igen! När
            blir det en samhällsekonomisk vinst?
          </note>
          <note>
            Anf. 85 TREDJE VICE TALMANNEN:
          </note>
          <note>
            Jag vill påminna om tilltalet i kammaren. Enligt svensk parlamentarisk
            sed riktar talaren, oavsett vem talaren är, formellt sitt anförande
            direkt till talmannen och därigenom indirekt till kammarens ledamöter.
            Enkelt ut ­ tryckt innebär detta att ledamöterna i riksdagen talar
            om varandra och inte till varandra. Ledamöterna talar till talmannen
            och berättar för hen vad de tycker i olika frågor. En ledamot
            som i en debatt talar om en annan talare, till exempel genom att
            bemöta argument, bör använda talarens för- och efternamn. Detta
            innebär att direkta tilltal mellan talarna, att till exempel säga
            du eller ni till varandra, inte ska förekomma.
          </note>
          <note>
            Anf. 86 Statsrådet MÄRTA STENEVI (MP):
          </note>
          <note>
            Fru talman! Jag får be om ursäkt om jag har klivit snett i detta.
          </note>
          <note>
            Ludvig Aspling säger att jag inte vill svara på frågan. Det stämmer
            inte. Jag svarar gärna på frågan. Jag kan däremot inte svara på
            när detta kommer att hända, därför att det beror på vad vi gör.
          </note>
          <note>
            Det jag skulle vilja fråga Ludvig Aspling är vad Ludvig Aspling
            vill göra för att förändra den prognos som vi har i dag, för vad
            vi väljer att satsa på skolan, vad vi väljer att satsa på arbetsmarknadsinsatser
            och vad vi väljer att göra framåt kommer att förändra prognosen.
            Det tror jag också att Ludvig Aspling är väldigt medveten om.
          </note>
          <note>
            Fru talman! Jag vill också passa på att gratulera Ludvig Aspling
            till både kärlek och barn. Jag är väldigt glad att höra det.
          </note>
          <note>
            Det finns en rad människor som har kommit till vårt land, som
            lever och verkar här och gör en stor insats i vårt samhälle. Det
            Ludvig Aspling vill veta är: Är du lönsam lille vän? Jag kan inte
            säga i dag när eller om vi kommer att uppnå det. Men det jag kan
            säga är att vad vi gör och vad vi fattar för politiska beslut
            rörande integration, skola, bostadsmarknad och jämställdhetspolitik
            kommer att ha stor betydelse för hur den samhällseko ­ nomiska
            prognosen ser ut framåt. Och detta, fru talman, gäller oavsett
            hur mycket riksdagsledamoten suckar och stönar.
          </note>
          <note>
            Anf. 87 LUDVIG ASPLING (SD):
          </note>
          <note>
            Fru talman! Statsrådet säger alltså att hon kan svara på frågan,
            men hon vet bara inte när det kommer att bli en samhällsekonomisk
            vinst. När det blir en samhällsekonomisk vinst är ju den fråga
            som jag ställer i interpellationen.
          </note>
          <note>
            Det faktum att statsministern säger att det kommer att ske vid
            något tillfälle är anledningen till att vi står här. När så kommer
            att ske är frågan som jag ställer i interpellationen. Kan statsrådet
            inte svara på den kan hon inte svara på interpellationen. Så enkelt
            är det, visst, fine.
          </note>
          <note>
            Jag skulle rekommendera statsrådet att vara ärlig här. Du kan
            bara erkänna att statsministern inte har en aning om vad han pratar
            om när han påstår att det kommer att bli en samhällsekonomisk
            vinst lite längre fram. Det är bara goja, och det förstår ju varje
            tänkande människa. Var i stället ärlig, är det som jag skulle
            rekommendera. Säg bara som det är!
          </note>
          <note>
            Statsrådet säger: Är du lönsam lille vän? Nej, det är absolut
            inte det vi påstår att det handlar om. Lille vän tyder ju på att
            det skulle handla om barn. Barn utgör aldrig en samhällsekonomisk
            vinst, och det är inte heller därför som vi har barn. Det hoppas
            jag att statsrådet känner till. Det är inte heller den inställning
            som vi har.
          </note>
          <note>
            Jag skulle också önska att statsrådet kunde komma lite mer förberedd
            till kammaren och i stället för att säga att ni gör det ena och
            det andra läsa vad som står i interpellationen och sedan svara
            på frågan. Om det är så, fru talman, att man inte kan svara på
            frågan är det helt okej. Det är ju inte statsrådet som har sagt
            att migrationen kommer att bli en vinst lite längre fram. Det
            är det statsministern som har gjort. Och det är helt okej att
            regeringen ändrar sig och säger: Vi drar tillbaka det här. Vi
            tror inte längre att det kommer att bli en ekonomisk vinst, för
            det är det som ligger närmast de vetenskapliga fakta som vi har
            på bordet. Det gör ingenting. Det är helt okej att göra det.
          </note>
          <note>
            Statsrådet har nu ett inlägg kvar, och jag skulle önska att hon
            är helt ärlig och bara säger som det är. Det här kommer aldrig
            att bli en ekonomisk vinst. Vi vet ju alla att det är så.
          </note>
          <note>
            Anf. 88 Statsrådet MÄRTA STENEVI (MP):
          </note>
          <note>
            Fru talman! Jag talar gärna om offentliga finanser och vad som
            behöver göras för att förbättra etableringen och integrationen
            av nyanlända för att fler ska komma i arbete, som vi nu har försökt
            göra.
          </note>
          <note>
            Jag har också pratat om vad regeringen vill göra. Under tiden
            har Sverigedemokraternas ledamot Ludvig Aspling talat om sin skärmdump
            och sin ögonblicksbild av hur prognoserna ser ut i dag.
          </note>
          <note>
            Nåväl, men när Sverigedemokraterna pratar om effekter av migratio
            ­ nen och offentligfinansiella beräkningar behöver vi ha i bakhuvudet
            hur de ser på migration och på de människor som har invandrat
            till Sverige.
          </note>
          <note>
            För bara någon vecka sedan sa Jimmie Åkesson att Sverige behöver
            ett totalstopp för all invandring som utgör en social, kulturell
            och ekonomisk belastning och ett moratorium för mottagande av
            kvotflyktingar.
          </note>
          <note>
            När Stefan Löfven däremot beskrev att de människor som invandrar
            blir en förtjänst för samhället lite längre fram tänker jag på
            den man som kanske kommit från Syrien och som körde bussen i morse,
            jag tänker på undersköterskan som kanske just nu sitter och ger
            en livsavgörande vaccinspruta till en äldre, jag tänker på dem
            som vårdar min demenssjuka farmor på äldreboendet, jag tänker
            på den läkare som tog hand om min dotter på sjukhuset när hon
            var svårt sjuk. Detta är människor som ger praktisk hjälp och
            trygghet och värme till någon som vi älskar, trots att de kanske
            inte genererar statsfinansiella plustecken här och nu.
          </note>
          <note>
            Vi behöver varandra. Det är min och regeringens människosyn.
            Jag undrar: Vilken är Sverigedemokraternas människosyn? Vilka
            andra grupper vill Sverigedemokraterna utesluta ur välfärden och
            vår samhällsgemenskap om snäva kalkyler skulle visa att de är
            nettominus för statskassan?
          </note>
          <note>
            Anf. 89 TREDJE VICE TALMANNEN:
          </note>
          <note>
            Detta var det avslutande inlägget från statsrådet, så det fick
            vara en retorisk fråga eftersom ledamoten inte har möjlighet att
            svara på den.
          </note>
          <note>
            Interpellationsdebatten var härmed avslutad.
          </note>
          <note>
            § 20 Svar på interpellation 2020/21:455 om våld i nära relationer
          </note>
          <note>
            Anf. 90 Statsrådet MÄRTA STENEVI (MP):
          </note>
          <note>
            Fru talman! Ebba Hermansson har frågat mig v ad mer, utöver det
            man redan gjort i frågan, regeringen ämnar göra för att få stopp
            på våldet i parrelationer , om jag och regeringen anser att det
            finns anledning att se över och utveckla den strategi man hittills
            använt sig av med tanke på att dödsfallen inte gått ned under
            regeringens tid vid makten . Vidare har hon frågat hur jag och
            regeringen ska arbeta för att garantera kvinnors trygghet i de
            särskilt utsatta situationer som uppstår när de lämnar en partner
            .
          </note>
          <note>
            Att förebygga och bekämpa mäns våld mot kvinnor och hedersrelaterat
            våld och förtryck är en högt prioriterad fråga för regeringen.
            För att öka effektiviteten, kvaliteten och långsiktigheten i arbetet
            beslut ade regeringen 2016 om en tioårig nationell strategi och
            ett riktat åtgärdsprogram för perioden 2017–2020 . Strategin började
            gälla den 1 januari 2017.
          </note>
          <note>
            Regeringen avser att presentera ett nytt samlat åtgärdsprogram
            för att förebygga och bekämpa mäns våld mot kvinnor samt hedersrelaterat
            våld och förtryck för perioden 2021–2023. Åtgärdsprogrammet kommer
            även att omfatta insatser mot könsstympning och prostitution och
            människohandel samt fortsatta insatser mot sexuella övergrepp
            utifrån de lärdomar som dragits av metoo. Åtgärdsprogrammet kommer
            att inkludera hbtqi-personers utsatthet för alla typer av våld
            som omfattas av strategin.
          </note>
          <note>
            Arbetet med att bekämpa mäns våld mot kvinnor och hedersrelaterat
            våld och förtryck måste ske brett i samhället . R egeringen har
            därför inför 2021 beslutat om uppdrag till ett flertal myndigheter.
            Låt mig ge ett par exempel på de uppdrag som har getts .
          </note>
          <note>
            Socialstyrelsen har tilldelats 20 miljoner kronor för att fortsätta
            stödja utvecklingen av vård- och omsorgsarbete när det gäller
            mäns våld mot kvinnor och hedersrelaterat våld och förtryck. Av
            medlen till Socialstyrelsen ska delar gå till driften av telefonlinjen
            Välj att sluta, som riktar sig till personer som vill ändra ett
            våldsamt beteende i en nära relation.
          </note>
          <note>
            Länsstyrelserna har länge haft uppdrag att bekämpa mäns våld
            mot kvinnor och hedersrelaterat våld och förtryck. Från och med
            2021 tilldelas de permanenta medel på 100 miljoner kronor per
            år för detta arbete .
          </note>
          <note>
            Försäkringskassan, Arbetsförmedlingen och Migrationsverket ska
            fortsätta arbetet med att bli bättre på att upptäckta utsatthet
            för våld i nära relationer och hedersrelaterat våld och förtryck
            hos personer de möter i sin verksamhet. Tillsammans med Socialstyrelsen
            och Jämställdhetsmyndigheten tilldelas myndigheterna totalt 10
            miljoner kronor för 2021 . Uppdraget ska redovisas senast den
            31 mars 2022.
          </note>
          <note>
            Det är viktigt att utveckla styrningen vad gäller att bekämpa
            mäns våld mot kvinnor. Statskontoret har därför i uppdrag att
            följa upp och analysera centrala myndigheters arbete med den nationella
            strategin för att förebyg ­ ga och bekämpa mäns våld mot kvinnor
            inklusive hedersrelaterat våld och förtryck samt prostitution
            och människohandel (A2020/00238/JÄM). Utvärderingen ska presenteras
            i mars 2021.
          </note>
          <note>
            För att komma till rätta med mäns våld mot kvinnor är det också
            viktigt att arbeta förebyggande. Kommunerna tillförs 30 miljoner
            kronor för 202 1 och 60 miljoner kronor per år från och med 2022
            för att förbättra arbetet med återfallsförebyggande åtgärder riktade
            till våldsutövare.
          </note>
          <note>
            En av målsättningarna i den nationella strategin inbegriper ett
            starkare skydd och stöd för våldsutsatta kvinnor och barn . Regeringen
            har sedan 2015 anslagit stora medel i statsbidrag till kvinno-
            och tjejjourer .
          </note>
          <note>
            För den feministiska regeringen är det en tydlig prioritering
            att bekäm ­ pa mäns våld mot kvinnor, och regeringen tar frågan
            på största allvar.
          </note>
          <note>
            Anf. 91 EBBA HERMANSSON (SD):
          </note>
          <note>
            Fru talman! Jag tackar ministern för svaret på min interpellation.
            Låt mig också passa på att gratulera till det nya uppdraget som
            jämställdhetsminister, som enligt mig verkar vara ett av de mest
            intressanta och viktiga för Sverige.
          </note>
          <note>
            Våld i nära relationer är en fråga som tyvärr alltid är aktuell.
            Det pågår hela tiden, och såklart ännu mer under en pandemi då
            allt fler tvingas vara i hemmet, där förövaren finns.
          </note>
          <note>
            Trots att våld i nära relationer utgörs av både grovt och upprepat
            våld är det en typ av brottslighet som jag upplever inte får så
            mycket uppmärksamhet i den offentliga debatten, vilket kan tyckas
            lite konstigt med tanke på hur mycket andra kriminalpolitiska
            frågor uppmärksammas.
          </note>
          <note>
            Jag tror att jämställdhetsministern håller med om att det är
            en fråga som tyvärr ofta hamnar i skymundan trots att den är så
            allvarlig och att konsekvenserna i många fall blir dödliga.
          </note>
          <note>
            Precis som jag konstaterade i min interpellation och precis som
            jag har konstaterat i tidigare jämställdhetsdebatter har regeringen
            väldigt höga ambitioner i denna fråga, och det tycker jag är bra.
            Man har gjort många viktiga satsningar, till exempel på kvinnojourerna
            och på arbetet mot hedersrelaterat våld och förtryck. All det
            är givetvis bra.
          </note>
          <note>
            Men faktum kvarstår att siffrorna över kvinnor som blir mördade
            varje år ligger kvar på samma nivå och har gjort så i ganska många
            år. Trots alla ambitiösa satsningar och trots att den feministiska
            regeringen ofta talar om kvinnors utsatthet och om jämställdhet
            är siffran konstant. För mig blir då den uppenbara slutsatsen
            att något behöver utvecklas, kompletteras eller förändras ytterligare.
          </note>
          <note>
            Jag har två frågor till att ställa.
          </note>
          <note>
            Hur kan regeringen och den nya jämställdhetsministern se till
            att denna fråga får mer plats i den offentliga debatten, till
            exempel i kommande valrörelse?
          </note>
          <note>
            Ser regeringen och jämställdhetsministern att det kan finnas
            viktiga lärdomar att dra från andra länder? Åtminstone innan coronapandemin
            slog till var Spanien relativt framgångsrikt i att pressa tillbaka
            relationsvåldet. Man införde till exempel specialdomstolar och
            speciella polisstyrkor. Just detta ligger väl mer på justitieministerns
            bord, så jag får säkert anledning att återkomma. Men man har även
            gjort andra satsningar för att bekämpa detta våld.
          </note>
          <note>
            Så för att återknyta: Hur ska regeringen se till att denna fråga
            framöver får den uppmärksamhet den förtjänar?
          </note>
          <note>
            Ser regeringen att det finns lärdomar att dra av framgångsrika
            exempel i andra länder för att en gång för alla uppnå en nollvision?
          </note>
          <note>
            Anf. 92 Statsrådet MÄRTA STENEVI (MP):
          </note>
          <note>
            Fru talman! Först till hur vi kan lyfta upp denna debatt mer.
            Jag vill börja med att säga att jag är oerhört tacksam för det
            arbete som görs av civilsamhället. De politiska partierna har
            ett viktigt jobb att göra för att lyfta upp frågor och föreslå
            förändringar och förslag som kan motverka dessa problem.
          </note>
          <note>
            Men jag vill som sagt också passa på att tacka de stora delar
            av civilsamhället som hjälper oss att driva dessa frågor framåt
            och lyfter upp de enskilda kvinnornas berättelser så att det blir
            tydligt för oss alla vad detta handlar om – hur detta drabbar
            i vardagen och hur en del kvinnor varje dag misshandlas av en
            pojkvän, make eller exmake, och ofta även efter att de har lämnat
            en destruktiv relation får uppleva att barnen används som slagträ
            mot dem. Här har vi ett stort samhällsproblem.
          </note>
          <note>
            Den här regeringen kommer inte att slå sig till ro förrän vi
            har uppnått en nollvision. Jag tackar Ebba Hermansson för att
            hon använder just det ordet eftersom jag tycker att det är otroligt
            viktigt att vi har just en noll ­ vision. Ingen kvinna ska bli
            slagen av sin man. Det är oerhört viktigt för oss.
          </note>
          <note>
            Vi kommer att behöva satsa mer på våldsförebyggande åtgärder,
            och vi vet att det finns straffrättsliga åtgärder. Det ligger
            inte inom mitt område i första hand, men vi har gjort att antal
            förändringar som vi hoppas ska få effekt ; bland annat gäller
            det kontaktförbudet.
          </note>
          <note>
            På Regeringskansliet bereds också fler förslag så att man ska
            kunna upptäcka och förhindra att våld sker. Detta hoppas jag att
            jag får anledning att återkomma till väldigt snart.
          </note>
          <note>
            Vi behöver också se vad vi kan göra, för fokus måste hela tiden
            ligga på att ingen kvinna ska bli slagen. Vi vill straffa den
            som slår, men lika viktigt är att se till att detta aldrig sker.
            Om ingen blir förövare kommer ingen heller att behöva bli offer.
            Det tror jag är otroligt centralt för det arbete som pågår och
            som behöver fortsätta och intensifieras för att en gång för alla
            stoppa mäns våld mot kvinnor.
          </note>
          <note>
            Anf. 93 EBBA HERMANSSON (SD):
          </note>
          <note>
            Fru talman! Det var väldigt lägligt att inlägget avslutades i
            en ton av förebyggande åtgärder, för det är nämligen vad jag hade
            tänkt ta upp i detta inlägg.
          </note>
          <note>
            En del av mäns våld mot kvinnor som jag kan tycka är lite bortglömd
            är pojkars våld mot tjejer. Där har det kommit väldigt oroväckande
            rapporter om att det är betydligt vanligare än vad man kanske
            trott. Som man väldigt briljant utryckte det i rapporten börjar
            mäns våld mot kvinnor med pojkars våld mot tjejer, och där är
            det förebyggande arbetet såklart helt centralt.
          </note>
          <note>
            En sak som bland andra jag, via mitt parti, men även andra har
            lyft upp i samhällsdebatten är frågan om haveriutredningar, alltså
            utredningar som man gör efter att en kvinna har blivit mördad
            av en nuvarande eller före detta partner för att ta reda på om
            det har funnits komponenter tidigare som samhället har missat
            och om ett uppmärksammande av dessa hade kunnat bidra till ett
            annat utfall. Har det funnits information som varit känd och som
            man har missat, har det fallit mellan stolarna eller har man helt
            enkelt misslyckats med att sätta personen bakom lås och bom?
          </note>
          <note>
            Jag har träffat en del kvinnor som vittnat om att de i princip
            har fått gå under jorden efter att de har tagit sig ur en relation.
            De har upplevt att det har varit deras ansvar att byta namn, flytta
            och kanske skaffa skyddad iden ­ titet för att komma undan en
            person som rättssamhället inte rår på. Så kan det naturligtvis
            inte få vara. För att över huvud taget inte behöva hamna där krävs
            att personer som har ett uppvisat våldsbeteende tidigt uppmärk
            ­ sammas av samhället och av de instanser som ska hantera den
            typen av personer så att de inte kan utsätta fler för våld. Jag
            anser att just haveri ­ utredningar är ett verktyg som kan bidra
            till detta och också till att man kan använda positiva erfarenheter
            och exempel för att förebygga framtida fall. Det blir också ett
            kunskapsunderlag.
          </note>
          <note>
            Min fråga är helt enkelt: Hur ser jämställdhetsministern på haveriutred
            ­ ningar som metod för att förebygga mäns våld mot kvinnor?
          </note>
          <note>
            Anf. 94 Statsrådet MÄRTA STENEVI (MP):
          </note>
          <note>
            Fru talman! Vi har gjort ändringar i lagen om utredningar avseende
            vissa dödsfall just för att de ska kunna omfatta även brott som
            begåtts men som inte har resulterat i dödsfall. Syftet är att
            utredningarna ska kunna fånga upp var det har brustit och varför
            samhället inte har fångat upp att situationen har uppstått och
            förvärrats och inte har kunnat gå in och bryta den. Det är viktigt
            att vi kan fortsätta att använda oss av dessa utredningar.
          </note>
          <note>
            Lagändringarna började gälla den 1 januari 2019, och de ska utvärde
            ­ ras. Socialstyrelsen har fått ytterligare ett år på sig på grund
            av covidsitua ­ tionen och den stora belastning som denna inneburit,
            och rapporten ska publiceras den 31 januari 2022. Det blir ett
            viktigt arbete att ta till sig. Baserat på de utredningar som
            vi har sjösatt och som vi har tagit emot bereder vi förslag för
            att i större utsträckning förebygga och förhindra våld.
          </note>
          <note>
            Jag vill också passa på att säga att jag är väldigt glad över
            att Ebba Hermansson lyfter upp frågan om pojkars våld mot flickor.
            Vi kan inte lägga hela ansvaret för mäns våld mot kvinnor på skolan,
            men skolan har en viktig normerande och kompensatorisk uppgift
            även när det gäller detta. De förändringar som nu sker i det som
            tidigare var sex- och samlevnadsundervisningen är viktiga – att
            vi får en utbildning av de lärare som ska möta barnen i skolan.
          </note>
          <note>
            Att vi får en förändrad inställning och inte minst får in samtyckes
            ­ dimensionen och den diskussionen i undervisningen av barnen
            blir enormt viktigt framöver, för vi får inte glömma bort att
            vi kommer att behöva bryta normer. Vi lever med hundratals, tusentals
            år av sanktionerat våld från män mot kvinnor, som samhället har
            accepterat, blundat för, gömt undan i olika steg och inte tagit
            på allvar. Vi har gjort mycket och har tagit många steg på vägen,
            men vi har väldigt mycket kvar att göra.
          </note>
          <note>
            Som sagt: Regeringen kommer inte att vara nöjd förrän vi kommit
            dithän att ingen kvinna blir slagen av en man.
          </note>
          <note>
            Anf. 95 EBBA HERMANSSON (SD):
          </note>
          <note>
            Fru talman! Tack för ytterligare ett klargörande och tydligt
            svar! Där lyftes även skolan in. Nu kan jag snart inte säga det
            längre, men det var inte så länge sedan jag själv gick i skolan.
            Snart är det länge sedan. Jag instämmer helt i att det, åtminstone
            vid vissa tillfällen, verkar finnas en viss kultur som kanske
            aldrig är så stark som när man är i tonåren. Jag tror verkligen
            att det är bra att rikta resurser mot just samlevnadsundervisningen,
            med ett samtyckesperspektiv. Detta tackar jag för.
          </note>
          <note>
            Jag inser att även om vi ibland har lite olika lösningar är vi
            nog ganska överens om grundproblematiken, och vi har troligtvis
            en liknande vision för vad vi vill åstadkomma, det vill säga att
            ingen någonsin ska bli slagen av sin partner. Detta uppskattar
            jag med regeringen – att man har det som en hög ambition och att
            man gör mycket på detta område. Jag kan som oppositionspolitiker
            tillstå att man faktiskt gör det, även om siffran som sagt inte
            har gått ned.
          </note>
          <note>
            Jag vill tacka så mycket för debatten. Vi har åtminstone dragit
            ett litet strå till stacken nu för att få upp frågan på agendan.
            Jag ser fram emot att det här inte ska bli den sista debatten
            utan att jag och andra ska lyfta upp frågan och att den ska få
            utrymme i valrörelsen och i den offentliga debatten betydligt
            mer, för det behövs.
          </note>
          <note>
            Sist men inte minst vill jag, med tanke på att det är fredag,
            önska alla en trevlig helg.
          </note>
          <note>
            Anf. 96 Statsrådet MÄRTA STENEVI (MP):
          </note>
          <note>
            Fru talman! Jag tackar och önskar trevlig helg tillbaka.
          </note>
          <note>
            Det bästa vi kan göra för brottsoffren är att bidra till att
            brott aldrig begås. Vi får inte slå oss till ro förrän våld och
            övergrepp har upphört. Det handlar självfallet om ett effektivt
            arbete inom rättsväsendet och om att skydda de kvinnor och barn
            som är i riskzonen eller som redan utsätts. Det handlar också
            om att förebygga så att brott inte sker till att börja med. Då
            är insatser för att bryta med destruktiva mansnormer och att ge
            alla, redan från tidig ålder, möjlighet att bli den de vill, utan
            att begränsas av köns ­ stereotypa normer, en alldeles självklar
            del i arbetet mot mäns våld mot kvinnor.
          </note>
          <note>
            För att förhindra mäns våld mot kvinnor redan från början krävs
            att vi gör upp med könsmaktsordningen och destruktiv machokultur
            och främjar genusarbete på alla nivåer. Att främja genusmedvetenhet
            och krossa destruktiva könsnormer är effektiva metoder för att
            minska mäns våld mot kvinnor. Det är ett samhällsproblem, och
            normkritik måste vara en del av lösningen.
          </note>
          <note>
            För att inte en enda kvinna till ska behöva dö behöver vi växla
            upp arbetet för att bryta normerna, inte avveckla det. Om vi någon
            gång ska bli kvitt problematiken med mäns och pojkars våld mot
            kvinnor och flickor behöver vi attackera roten till problemet.
            Det kommer inte att duga att arbeta bara med antingen det ena
            eller det andra. Vi kan inte välja mellan effektivare rättsväsen
            och att skydda kvinnor och barn i riskzonen eller att motverka
            destruktiva mansnormer, utan vi kommer att behöva göra både och.
          </note>
          <note>
            Interpellationsdebatten var härmed avslutad.
          </note>
          <note>
            § 21 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 25 februari
          </note>
          <note>
            2020/21:504 Försvarsmaktens ansvar för sina miljöskulder
          </note>
          <note>
            av Ilona Szatmari Waldau (V)
          </note>
          <note>
            till försvarsminister Peter Hultqvist (S)
          </note>
          <note>
            2020/21:505 Sänkta banavgifter för järnvägen
          </note>
          <note>
            av Jens Holm (V)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:506 Kunskap om kommunismens illgärningar
          </note>
          <note>
            av Boriana Åberg (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:507 En ny mediestödsförordning
          </note>
          <note>
            av Martin Kinnunen (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 25 februari
          </note>
          <note>
            2020/21:1954 En ny generaldirektör för Försvarsmakten
          </note>
          <note>
            av Hanna Gunnarsson (V)
          </note>
          <note>
            till försvarsminister Peter Hultqvist (S)
          </note>
          <note>
            2020/21:1955 SJ och den nedlagda biljettförsäljningen
          </note>
          <note>
            av Jessica Thunander (V)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:1956 Hizb ut-Tahrir och radikalislamistisk propaganda
          </note>
          <note>
            av Robert Hannah (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:1957 Om Sveriges havsplaner och vindkraft
          </note>
          <note>
            av Jens Holm (V)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:1958 Reglerna om byte av offentlig försvarare
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:1959 Terrorlöner från Palestinska myndigheten
          </note>
          <note>
            av Björn Söder (SD)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:1960 Domstolarnas belastningsgrad
          </note>
          <note>
            av Mikael Eskilandersson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:1961 Ökningen av anmälda sexualbrott mot barn
          </note>
          <note>
            av Marléne Lund Kopparklint (M)
          </note>
          <note>
            till statsrådet Mikael Damberg (S)
          </note>
          <note>
            2020/21:1962 Om solceller
          </note>
          <note>
            av Niels Paarup-Petersen (C)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:1963 Statens fastighetsverks uthyrningar
          </note>
          <note>
            av Björn Söder (SD)
          </note>
          <note>
            till statsrådet Åsa Lindhagen (MP)
          </note>
          <note>
            2020/21:1964 Den ökande antisemitismen i Malmö
          </note>
          <note>
            av Björn Söder (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:1965 Sveriges möjlighet att importera elenergi
          </note>
          <note>
            av Lotta Olsson (M)
          </note>
          <note>
            till statsrådet Anders Ygeman (S)
          </note>
          <note>
            2020/21:1966 Miljö- och klimatmålen och livsmedelsstrategin
          </note>
          <note>
            av Ann-Sofie Alm (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:1967 Åtgärder mot antibiotikaresistens
          </note>
          <note>
            av Ann-Sofie Alm (M)
          </note>
          <note>
            till socialminister Lena Hallengren (S)
          </note>
          <note>
            2020/21:1968 Säkra transporter för säkra livsmedel
          </note>
          <note>
            av Ann-Sofie Alm (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:1969 En höghastighetsjärnväg
          </note>
          <note>
            av Ann-Charlotte Hammar Johnsson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:1970 Sveriges placering i den globala gruvrankningen
          </note>
          <note>
            av Lars Hjälmered (M)
          </note>
          <note>
            till näringsminister Ibrahim Baylan (S)
          </note>
          <note>
            § 23 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 24 februari
          </note>
          <note>
            2020/21:1859 Kinas utbyggnad av kolkraft
          </note>
          <note>
            av Markus Wiechel (SD)
          </note>
          <note>
            till statsrådet Anna Hallberg (S)
          </note>
          <note>
            den 25 februari
          </note>
          <note>
            2020/21:1426 Diplomatiska garantier
          </note>
          <note>
            av Boriana Åberg (M)
          </note>
          <note>
            till utrikesminister Ann Linde (S)
          </note>
          <note>
            § 24 Kammaren åtskildes kl. 13.39.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 13 anf.
            37 (delvis) ,
          </note>
          <note>
            av förste vice talmannen därefter till och med § 19 anf. 80 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om återtagande av plats i riksdagen
          </note>
          <note>
            § 3 Avsägelse
          </note>
          <note>
            § 4 Anmälan om kompletteringsval
          </note>
          <note>
            § 5 Anmälan om subsidiaritetsprövning
          </note>
          <note>
            § 6 Anmälan om fördröjda svar på interpellationer
          </note>
          <note>
            § 7 Anmälan om granskningsrapport
          </note>
          <note>
            § 8 Ärenden för hänvisning till utskott
          </note>
          <note>
            § 9 Svar på interpellation 2020/21:380 om värnande av träbyggnationer
            i utomhusmiljö
          </note>
          <note>
            Anf. 1 Miljö- och klimatminister PER BOLUND (MP)
          </note>
          <note>
            Anf. 2 LARRY SÖDER (KD)
          </note>
          <note>
            Anf. 3 Miljö- och klimatminister PER BOLUND (MP)
          </note>
          <note>
            Anf. 4 LARRY SÖDER (KD)
          </note>
          <note>
            Anf. 5 Miljö- och klimatminister PER BOLUND (MP)
          </note>
          <note>
            Anf. 6 LARRY SÖDER (KD)
          </note>
          <note>
            Anf. 7 Miljö- och klimatminister PER BOLUND (MP)
          </note>
          <note>
            § 10 Svar på interpellation 2020/21:428 om åtgärder mot långa
            handläggningstider för miljötillstånd
          </note>
          <note>
            Anf. 8 Miljö- och klimatminister PER BOLUND (MP)
          </note>
          <note>
            Anf. 9 JOHAN HULTBERG (M)
          </note>
          <note>
            Anf. 10 Miljö- och klimatminister PER BOLUND (MP)
          </note>
          <note>
            Anf. 11 JOHAN HULTBERG (M)
          </note>
          <note>
            Anf. 12 Miljö- och klimatminister PER BOLUND (MP)
          </note>
          <note>
            Anf. 13 JOHAN HULTBERG (M)
          </note>
          <note>
            Anf. 14 Miljö- och klimatminister PER BOLUND (MP)
          </note>
          <note>
            § 11 Svar på interpellation 2020/21:431 om efterlevnaden av svavelförordningen
          </note>
          <note>
            Anf. 15 Miljö- och klimatminister PER BOLUND (MP)
          </note>
          <note>
            Anf. 16 JOHAN HULTBERG (M)
          </note>
          <note>
            Anf. 17 Miljö- och klimatminister PER BOLUND (MP)
          </note>
          <note>
            Anf. 18 JOHAN HULTBERG (M)
          </note>
          <note>
            Anf. 19 Miljö- och klimatminister PER BOLUND (MP)
          </note>
          <note>
            Anf. 20 JOHAN HULTBERG (M)
          </note>
          <note>
            Anf. 21 Miljö- och klimatminister PER BOLUND (MP)
          </note>
          <note>
            § 12 Svar på interpellationerna 2020/21:414, 416, 422, 423 och
            462 om plastpåseskatten
          </note>
          <note>
            Anf. 22 Finansminister MAGDALENA ANDERSSON (S)
          </note>
          <note>
            Anf. 23 ANGELICA LUNDBERG (SD)
          </note>
          <note>
            Anf. 24 HELENA BOUVENG (M)
          </note>
          <note>
            Anf. 25 ERIC WESTROTH (SD)
          </note>
          <note>
            Anf. 26 Finansminister MAGDALENA ANDERSSON (S)
          </note>
          <note>
            Anf. 27 ANGELICA LUNDBERG (SD)
          </note>
          <note>
            Anf. 28 HELENA BOUVENG (M)
          </note>
          <note>
            Anf. 29 ERIC WESTROTH (SD)
          </note>
          <note>
            Anf. 30 Finansminister MAGDALENA ANDERSSON (S)
          </note>
          <note>
            Anf. 31 ANGELICA LUNDBERG (SD)
          </note>
          <note>
            Anf. 32 HELENA BOUVENG (M)
          </note>
          <note>
            Anf. 33 ERIC WESTROTH (SD)
          </note>
          <note>
            Anf. 34 Finansminister MAGDALENA ANDERSSON (S)
          </note>
          <note>
            § 13 Svar på interpellation 2020/21:424 om den nya skatten på
            engångsartiklar
          </note>
          <note>
            Anf. 35 Finansminister MAGDALENA ANDERSSON (S)
          </note>
          <note>
            Anf. 36 NIKLAS WYKMAN (M)
          </note>
          <note>
            Anf. 37 Finansminister MAGDALENA ANDERSSON (S)
          </note>
          <note>
            Anf. 38 NIKLAS WYKMAN (M)
          </note>
          <note>
            Anf. 39 Finansminister MAGDALENA ANDERSSON (S)
          </note>
          <note>
            Anf. 40 NIKLAS WYKMAN (M)
          </note>
          <note>
            Anf. 41 Finansminister MAGDALENA ANDERSSON (S)
          </note>
          <note>
            § 14 Svar på interpellation 2020/21:452 om tillgången till drivmedel
            i kris- och bristsituationer
          </note>
          <note>
            Anf. 42 Statsrådet ANDERS YGEMAN (S)
          </note>
          <note>
            Anf. 43 ALEXANDRA ANSTRELL (M)
          </note>
          <note>
            Anf. 44 Statsrådet ANDERS YGEMAN (S)
          </note>
          <note>
            Anf. 45 ALEXANDRA ANSTRELL (M)
          </note>
          <note>
            Anf. 46 Statsrådet ANDERS YGEMAN (S)
          </note>
          <note>
            Anf. 47 ALEXANDRA ANSTRELL (M)
          </note>
          <note>
            Anf. 48 Statsrådet ANDERS YGEMAN (S)
          </note>
          <note>
            § 15 Svar på interpellationerna 2020/21:450 och 460 om stöd till
            kultur- och idrottsarrangemang
          </note>
          <note>
            Anf. 49 Kultur- och demokratiminister AMANDA LIND (MP)
          </note>
          <note>
            Anf. 50 IDA DROUGGE (M)
          </note>
          <note>
            Anf. 51 EDWARD RIEDL (M)
          </note>
          <note>
            Anf. 52 Kultur- och demokratiminister AMANDA LIND (MP)
          </note>
          <note>
            Anf. 53 IDA DROUGGE (M)
          </note>
          <note>
            Anf. 54 EDWARD RIEDL (M)
          </note>
          <note>
            Anf. 55 Kultur- och demokratiminister AMANDA LIND (MP)
          </note>
          <note>
            Anf. 56 IDA DROUGGE (M)
          </note>
          <note>
            Anf. 57 EDWARD RIEDL (M)
          </note>
          <note>
            Anf. 58 Kultur- och demokratiminister AMANDA LIND (MP)
          </note>
          <note>
            § 16 Svar på interpellation 2020/21:379 om länsstyrelsernas hantering
            av bygglovsprocesser
          </note>
          <note>
            Anf. 59 Statsrådet MÄRTA STENEVI (MP)
          </note>
          <note>
            Anf. 60 LARRY SÖDER (KD)
          </note>
          <note>
            Anf. 61 Statsrådet MÄRTA STENEVI (MP)
          </note>
          <note>
            Anf. 62 LARRY SÖDER (KD)
          </note>
          <note>
            Anf. 63 Statsrådet MÄRTA STENEVI (MP)
          </note>
          <note>
            Anf. 64 LARRY SÖDER (KD)
          </note>
          <note>
            Anf. 65 Statsrådet MÄRTA STENEVI (MP)
          </note>
          <note>
            § 17 Svar på interpellation 2020/21:407 om statsbidraget till
            etniska organisationer
          </note>
          <note>
            Anf. 66 Statsrådet MÄRTA STENEVI (MP)
          </note>
          <note>
            Anf. 67 JONAS ANDERSSON i Linghem (SD)
          </note>
          <note>
            Anf. 68 Statsrådet MÄRTA STENEVI (MP)
          </note>
          <note>
            Anf. 69 JONAS ANDERSSON i Linghem (SD)
          </note>
          <note>
            Anf. 70 Statsrådet MÄRTA STENEVI (MP)
          </note>
          <note>
            Anf. 71 JONAS ANDERSSON i Linghem (SD)
          </note>
          <note>
            Anf. 72 Statsrådet MÄRTA STENEVI (MP)
          </note>
          <note>
            § 18 Svar på interpellation 2020/21:420 om kommissionens plan
            för integration
          </note>
          <note>
            Anf. 73 Statsrådet MÄRTA STENEVI (MP)
          </note>
          <note>
            Anf. 74 LUDVIG ASPLING (SD)
          </note>
          <note>
            Anf. 75 Statsrådet MÄRTA STENEVI (MP)
          </note>
          <note>
            Anf. 76 LUDVIG ASPLING (SD)
          </note>
          <note>
            Anf. 77 Statsrådet MÄRTA STENEVI (MP)
          </note>
          <note>
            Anf. 78 LUDVIG ASPLING (SD)
          </note>
          <note>
            Anf. 79 Statsrådet MÄRTA STENEVI (MP)
          </note>
          <note>
            § 19 Svar på interpellation 2020/21:421 om effekter av migrationen
          </note>
          <note>
            Anf. 80 Statsrådet MÄRTA STENEVI (MP)
          </note>
          <note>
            Anf. 81 LUDVIG ASPLING (SD)
          </note>
          <note>
            Anf. 82 Statsrådet MÄRTA STENEVI (MP)
          </note>
          <note>
            Anf. 83 TREDJE VICE TALMANNEN
          </note>
          <note>
            Anf. 84 LUDVIG ASPLING (SD)
          </note>
          <note>
            Anf. 85 TREDJE VICE TALMANNEN
          </note>
          <note>
            Anf. 86 Statsrådet MÄRTA STENEVI (MP)
          </note>
          <note>
            Anf. 87 LUDVIG ASPLING (SD)
          </note>
          <note>
            Anf. 88 Statsrådet MÄRTA STENEVI (MP)
          </note>
          <note>
            Anf. 89 TREDJE VICE TALMANNEN
          </note>
          <note>
            § 20 Svar på interpellation 2020/21:455 om våld i nära relationer
          </note>
          <note>
            Anf. 90 Statsrådet MÄRTA STENEVI (MP)
          </note>
          <note>
            Anf. 91 EBBA HERMANSSON (SD)
          </note>
          <note>
            Anf. 92 Statsrådet MÄRTA STENEVI (MP)
          </note>
          <note>
            Anf. 93 EBBA HERMANSSON (SD)
          </note>
          <note>
            Anf. 94 Statsrådet MÄRTA STENEVI (MP)
          </note>
          <note>
            Anf. 95 EBBA HERMANSSON (SD)
          </note>
          <note>
            Anf. 96 Statsrådet MÄRTA STENEVI (MP)
          </note>
          <note>
            § 21 Anmälan om interpellationer
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Anmälan om skriftliga svar på frågor
          </note>
          <note>
            § 24 Kammaren åtskildes kl. 13.39.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
