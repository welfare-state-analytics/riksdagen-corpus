<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--109</head>
          <docDate when="2021-04-16 00:00:00">2021-04-16 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 26 mars justerades.
          </note>
          <note>
            § 2 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2020/21:639
          </note>
          <note>
            Till riksdagen
          </note>
          <note>
            Interpellation 2020/21:639 Brott hot mot företagsamheten
          </note>
          <note>
            av Lotta Olsson (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 25 maj 2021.
          </note>
          <note>
            Stockholm den 15 april 2021
          </note>
          <note>
            Justitie departementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            § 3 Anmälan om faktapromemoria
          </note>
          <note>
            Tredje vice talmannen anmäl de att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2020/21:FPM95 Humanitära insatser: Nya utsikter för EU:s globala
            bistånd mot bakgrund av covid ‑ 19 COM(2021) 110 till utrikesutskottet
          </note>
          <note>
            § 4 Anmälan om granskningsrapport
          </note>
          <note>
            Tredje vice talmannen anmälde att följande granskningsrapport
            hade kommit in från Riksrevisionen och överlämnats till konstitutionsutskottet:
          </note>
          <note>
            RiR 2021:8 Var god dröj, myndigheterna digitaliserar – service
            till enskilda som inte kan eller vill vara digitala
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2020/21:99 till finansutskottet
          </note>
          <note>
            2020/21:100
          </note>
          <note>
            Förslagspunkt 1 till finansutskottet
          </note>
          <note>
            Förslagspunkt 2 och 3 till konstitutionsutskottet
          </note>
          <note>
            2020/21:182 till socialförsäkringsutskottet
          </note>
          <note>
            Skrivelser
          </note>
          <note>
            2020/21:98 till skatteutskottet
          </note>
          <note>
            2020/21:101 till finansutskottet
          </note>
          <note>
            § 6 Svar på interpellation 2020/21:572 om bostäder i strandnära
            lägen
          </note>
          <note>
            Anf. 1 Miljö- och klimatminister PER BOLUND (MP):
          </note>
          <note>
            Fru talman! Carl-Oskar Bohlin har frågat jämställdhets- och bostadsministern
            om hon avser att vidta åtgärder för att totalt sett öka eller
            minska byggandet längs våra stränder med utgångspunkt i de förslag
            som har lämnats av utredningen om översyn av strandskyddet. Arbetet
            inom regering ­ en är så fördelat att det är jag som ska svara
            på interpellationen.
          </note>
          <note>
            Som Carl-Oskar Bohlin nämner i sin interpellation överlämnade
            utredningen sitt betänkande till regeringen i december 2020. Betänkandet
            är nu ute på remiss till och med den 3 maj i år. Jag ser fram
            emot att ta del av remissvaren, men jag kan inte föregå beredningen
            av utredningens förslag.
          </note>
          <note>
            Anf. 2 CARL-OSKAR BOHLIN (M):
          </note>
          <note>
            Fru talman! Tack, statsrådet, för det inte helt uttömmande svaret,
            får man väl ändå säga. Jag fick alltså vänta en månad på att få
            ett icke-svar på min fråga.
          </note>
          <note>
            Men för att ändå försöka utverka någon form av svar till de väljare
            som kanske är intresserade tänkte jag förtydliga min frågeställning.
            Det måste ändå finnas något syfte när man tillsätter en utredning.
            Det är detta jag försöker borra lite grann i nu.
          </note>
          <note>
            När det gäller den förevarande strandskyddsutredningen, som avlämnades
            i december, kan man när man läser direktiven få lite motstridiga
            känslor kring vad som egentligen är intentionen med utredningen.
            Och inte blir det bättre när man lyssnar på de olika regeringsföreträdarnas
            beskrivning av vad utredningen syftar till.
          </note>
          <note>
            Lyssnar man på Centerpartiet bibringas man uppfattningen att
            syftet med reformen är att liberalisera strandskyddet och göra
            det möjligt att bygga på fler platser och bygga mer i strandnära
            lägen. Lyssnar man på Miljöpartiet, fru talman, får man närmast
            känslan av att syftet är att vrida åt tumskruvarna när det gäller
            förutsättningarna för att bygga och att skydda mer av Sveriges
            strandlinje. Läser man sedan utredningen kan man konstatera att
            mycket talar för att det är Miljöpartiet som har dragit det längsta
            strået och fått mest gehör för sin linje i detta, i det att utredningen
            väldigt mycket betonar att det på de flesta platser i södra Sverige
            inte blir tal om någon uppluckring av strandskyddet.
          </note>
          <note>
            Men eftersom regeringen fattar beslut som ett kollektiv och förhoppningsvis
            talar med en röst i denna fråga skulle jag vilja veta: Vad är
            syftet med den här reformen? Är det att det totalt sett ska byggas
            mer eller mindre i våra strandnära lägen? Detta är min fråga till
            statsrådet här i dag.
          </note>
          <note>
            Anf. 3 Miljö- och klimatminister PER BOLUND (MP):
          </note>
          <note>
            Fru talman! Tack, Carl-Oskar Bohlin, för frågan! Jag känner dock
            någonstans att Carl-Oskar Bohlin hade kunnat göra kalendern lättare
            för oss båda genom att helt enkelt gå in och läsa den punkt om
            strandskyddet som finns i januariavtalet. Där står vad som är
            syftet, och om det är det som är frågan hade det varit bra mycket
            enklare att bara läsa det som står.
          </note>
          <note>
            Jag vet inte hur det är med Moderaterna – ibland börjar man ju
            undra – men vi från januaripartierna har i alla fall förmågan
            att hålla två tankar i huvudet samtidigt. Vi kan se att det finns
            områden där det finns möjlighet att ha större flexibilitet och
            bygga mer även i strandnära lägen, där det finns väldigt mycket
            strand, exploateringstrycket är lågt och befolkningen liten, till
            exempel, medan det också finns områden som är väldigt hårt exploaterade
            och där strandområdena i allt mindre grad är tillgängliga.
          </note>
          <note>
            Vi vet också att detta är något som påverkar allas våra möjligheter
            till rekreation och friluftsliv och också påverkar djur- och växtlivet
            i vår natur väldigt mycket. Vi vet att strandområden är en otroligt
            viktig livsmiljö för många arter. Tittar man på rödlistan över
            hotade arter ser man att omkring 250 arter är beroende av strandområden
            för att kunna existera. Vi – både Carl-Oskar Bohlin och jag och
            hela resten av Sveriges riksdag – har tagit på oss att nå de miljömål
            som riksdagen har ställt sig bakom; ett av dem är ett rikt växt-
            och djurliv, och ett annat är levande kuster och hav. Det är ett
            arbete som ska göras.
          </note>
          <note>
            Detta gör att vi till exempel säger att det ska vara betydligt
            enklare att bygga strandnära i landsbygdsområden. Men vi säger
            också att det ska finnas ett starkt och vid behov förstärkt strandskydd
            för att värna obrutna strandlinjer liksom allemansrätten, som
            är en klenod i svenskt regelverk och som vi verkligen måste se
            till fortsätter att fungera fullt ut. Vi måste också värna tillgängligheten
            och miljön i områden som är starkt exploaterade. Detta tycker
            jag är en riktig princip. Det ska inte vara så att bara den som
            har den tjockaste plånboken och kan köpa sig en strandtomt ska
            ha tillgång till våra fantastiska stränder, utan det är en allmän
            tillgång som vi har rätt att kunna njuta av oavsett var vi bor
            och vilken inkomst vi har.
          </note>
          <note>
            Det finns en antydan i Carl-Oskar Bohlins fråga om att detta
            skulle handla om ifall det går att bygga mer eller mindre i Sverige.
            Den frågan hade Carl-Oskar Bohlin också fått svar på om han hade
            tittat på SCB:s statistik. Då hade han sett att det varje år under
            den här regeringen har byggts mer än något enda år när Carl-Oskar
            Bohlins Moderaterna suttit i regering. Faktum är att byggtakten
            nu ligger på en närmast dubbelt så hög nivå som genomsnittet under
            Alliansens tid vid makten, när de utformade bostadspolitiken.
          </note>
          <note>
            Vi har också genom investeringsstödet sett till att det byggts
            hyresbostäder i en takt som vi inte har sett på årtionden, vilket
            gör att det finns möjlighet även för människor med lägre inkomster
            att få ett väldigt bra boende. Låt oss alltså inte luras och säga
            att frågan om det går att bygga eller inte hänger på hur vi agerar
            kring strandskyddet – det är en falsk bild.
          </note>
          <note>
            Vi har visat i praktiken att vi kan bygga mycket. Nu bygger vi
            också i en högre takt än befolkningstillväxten. Vi håller alltså
            på att bygga i kapp, till skillnad från hur det var när Moderaterna
            styrde bostadspolitiken och hela tiden, varje år, halkade efter
            och fick en större och större bostadsskuld till kommande generationer.
          </note>
          <note>
            Anf. 4 CARL-OSKAR BOHLIN (M):
          </note>
          <note>
            Fru talman! Om det nu hade varit så att statsrådet var mån om
            bådas vår kalendertid är det fascinerande att statsrådet väljer
            att i sitt svar ägna mer än halva tiden åt att prata om något
            som inte över huvud taget har med frågan att göra, nämligen det
            generella byggandet och investeringsstödet.
          </note>
          <note>
            Om det hade varit så att han var intresserad av bådas vår gemensamma
            tid – jag klev upp klockan 5 i morse för att ta mig till den här
            interpella ­ tionsdebatten – hade statsrådet åtminstone kunnat
            försöka bemöda sig att svara på min fråga, alltså den fråga jag
            skrev i interpellationen och nu för ­ tydligade: Vill man från
            regeringens sida att den här reformen ska medföra att det byggs
            mer i strandnära lägen eller mindre?
          </note>
          <note>
            Fru talman! Det är ju inte svårt att lockas att dra slutsatsen
            att statsrådet är obekväm med att svara på frågan helt enkelt
            därför att det finns två dia ­ metralt motsatta uppfattningar
            om syftet med den här utredningen inom ramen för regeringssamarbetet.
            Å ena sidan har vi Miljöpartiet, det parti som statsrådet representerar,
            som tycker att det inte borde byggas mer i strandnära lägen. Å
            andra sidan har vi Centerpartiet, som tycker att det borde byggas
            mycket mer. Det är därför som direktiven till utredningen är så
            motstridiga.
          </note>
          <note>
            Statsrådet sätter förmodligen omedvetet fingret på motstridigheten
            när han säger att det å ena sidan ska bli lättare att bygga i
            landsbygdsområden och å andra sidan att skyddet för obrutna strandlinjer
            måste stärkas.
          </note>
          <note>
            Fru talman! Jag undrar om statsrådet har varit på landsbygden
            någon gång. På väldigt många håll i Sverige är det likadant, och
            om det är något som vi har gott om på landsbygden är det obrutna
            strandlinjer, och de ska nu alltså få ytterligare stärkt skydd.
            De är obrutna för att vi har ett strandskydd som lägger en död
            hand över möjligheten till utveckling på landsbygden.
          </note>
          <note>
            Om det är något vi har i detta land är det stränder. I mitt eget
            hemlän Dalarna, som inte har någon kust, finns det ändå en halv
            kilometers strandremsa per hushåll om man slår ut det. Det finns
            mycket goda förutsättningar att värna biologisk mångfald och samtidigt
            öppna för att låta människor bygga strandnära. Problemet är bara
            att utredningen landar i en slutsats som ställer upp så många
            kriterier för att komma åt lättnaderna att det i praktiken blir
            omöjligt.
          </note>
          <note>
            Detta vet naturligtvis statsrådet om, men han är inte intresserad
            av att tala om det i den här debatten, för han inser att det finns
            en spricka i det samarbete som har lyckats komma överens om totalt
            motstridiga utredningsdirektiv. Som jag nämnde sätter statsrådet
            själv ord på detta: Det ska bli lättare att bygga på landsbygden,
            men det är viktigare att värna orörda strandlinjer.
          </note>
          <note>
            Vad är då hög exploateringsgrad? Utredningen bedömer att i stora
            delar av södra Sverige, som alltså rymmer 90 procent av Sveriges
            befolkning, är förutsättningarna ganska begränsade för att lätta
            på strandskyddet över huvud taget. Det vill säga att det för de
            allra flesta blir en åtdragning av tumskruvarna och inte alls
            bättre förutsättningar för att bygga strandnära. För alla dessa
            människor är det en oerhört klen tröst att regeringen har infört
            ett investeringsstöd, som statsrådet nämner i debatten. Det har
            ju ingenting med den här frågan att göra.
          </note>
          <note>
            Anf. 5 Miljö- och klimatminister PER BOLUND (MP):
          </note>
          <note>
            Fru talman! Jag har redan svarat på Carl-Oskar Bohlins fråga.
            Faktum är att mina företrädare också har gjort det, för Carl-Oskar
            Bohlin har ställt samma fråga till dem. Svaret är att vi har en
            process som vi följer, och i min tanke är det ungefär samma process
            som tidigare regeringar har följt. Det vill säga att vi tillsätter
            utredningar, får in förslag och skickar ut förslagen på remiss.
            Remiss betyder att man får in synpunkter från berörda parter och
            sedan kan ta ställning till om det behöver göras förändringar
            i förslagen eller om förslagen är bra som de är och man kan gå
            vidare med dem.
          </note>
          <note>
            Allt detta låtsas Carl-Oskar Bohlin som om han kan förutse –
            han vet redan vad som kommer att hända – eller att jag som minister
            kan strunta i processen. Carl-Oskar Bohlin vet mycket väl att
            arbetet i regeringen inte fungerar så. Vi har faktiskt ett ansvar
            att lyssna på remissinstanserna.
          </note>
          <note>
            Eftersom remissen fortfarande är ute har vi inte fått in remissinstansernas
            synpunkter. Men Carl-Oskar Bohlin kanske tycker att vi ska strunta
            i den demokratiska förankring som remissförfarandet innebär? Är
            det så vi ska tolka frågan?
          </note>
          <note>
            Det verkar också som att Carl-Oskar Bohlin är omedveten om att
            Sverige inte ser likadant ut överallt. Jag vet inte om han tycker
            att hans hemlän är en del av det som i januariavtalet kallas starkt
            exploaterade delar av landet. Det är väl inte min bild, men Carl-Oskar
            Bohlin kanske har en egen uppfattning i den frågan.
          </note>
          <note>
            Däremot är det solklart att de kuster vi har inte alls är fredade
            och inte exploateras, vilket Carl-Oskar Bohlin verkar mena. Om
            man intresserar sig för statistik och faktiskt vill följa upp
            vad som i verkligheten händer är det i stället tydligt att den
            totala längden havsstrandlinje som påverkas av bebyggelse mellan
            2015 och 2018 ökade med 3 procent. Det är en ganska hög exploateringstakt.
            Om man följer den tangenten framåt kan man se att det inom en
            inte alltför avlägsen framtid kommer att vara väldigt svårt att
            få tillgång till strandlinjen om man inte är den som äger marken.
          </note>
          <note>
            Totalt är det 28 procent av den totala havsstrandlinjen som var
            påverkad av bebyggelse år 2018. För den som vill se verkligheten
            är det helt uppenbart att delar av vår kustlinje är väldigt högt
            exploaterade.
          </note>
          <note>
            Då är frågan: Ska då alla de människor som bor i Stockholm, Göteborg,
            Malmö eller andra stora städer inte ha möjlighet att sig ut i
            havsbandet för att njuta av vackra stränder och öppet hav? Ska
            det vara ett privilegium bara för den som har en tjock plånbok
            och kan köpa sig till den rätten? Det är inte det som vi känner
            är vårt ansvar från regeringens och januaripartiernas sida.
          </note>
          <note>
            Vi känner att vi har ett ansvar att inte bara, som Carl-Oskar
            Bohlin tycks vilja, släppa allt fritt och låta vem som helst bygga
            var som helst. Vi har ett ansvar för att se till att stränderna
            finns tillgängliga för den som till exempel vill vara ute och
            njuta av naturen, campa, göra en dagstur eller en längre vandring.
          </note>
          <note>
            Däremot kan vi, som jag sa tidigare, hålla två tankar i huvudet
            samtidigt. Vi kan se det värdet, men vi kan också se att det finns
            delar av landet där det finns väldigt mycket hav, sjöar och vattendrag
            och också ganska liten befolkning. Där finns det ett värde att
            öppna upp möjligheterna att bygga mer strandnära än man gör i
            dag.
          </note>
          <note>
            Carl-Oskar Bohlin verkar inte förstå att man kan tänka två tankar
            samtidigt. Då är det svårt för mig att förklara för Carl-Oskar
            Bohlin hur vi gör. Men svaret har jag alltså redan gett. Jag kan
            förstås ge det en gång till: Vi tycker att man kan agera olika
            i olika delar av landet. Om Carl-Oskar Bohlin har en annan uppfattning
            blir jag orolig.
          </note>
          <note>
            Anf. 6 CARL-OSKAR BOHLIN (M):
          </note>
          <note>
            Fru talman! Statsrådet visar sitt illa dolda förakt för vanligt
            folk när han frågar hur det skulle se ut om vem som helst skulle
            få bygga vid våra stränder.
          </note>
          <note>
            Anledningen till att strandtomter och strandnära boende i dag
            är reserverade för människor med tjock plånbok, som statsrådet
            uttrycker det, är den reglering som statsrådet själv förordar
            och håller kär, nämligen att bara fastigheter uppförda innan det
            generella strandskyddet infördes i dag kan ianspråktas för att
            bo i. Det är detta som driver upp priserna för den här typen av
            boende.
          </note>
          <note>
            Statsrådet säger att han har svarat på min fråga vid tre tillfällen.
            Jag är inte säker på att de som hör den här debatten håller med
            om det. Svaret på frågan är alltså, om jag förstår statsrådet
            rätt, att ni ha r en process. Okej, ni har en process. Men frågan
            löd alltså: Vill statsrådet att processen leder fram till att
            det byggs mer eller mindre längs våra stränder? Även om man inte
            är färdig med processen, fru talman, måste man kunna svara på
            vad som var intentionen med utredningen.
          </note>
          <note>
            Statsrådet avslöjar möjligen att han inte heller har läst utredningen
            i detalj eller vet var i Sverige Dalarna är beläget. Vi tillhör
            mellersta Sverige, och utredningen konstaterar att i södra och
            mellersta Sverige blir utrymmet för så kallade landsbygdsområden
            ganska begränsat. Problemet är att utredningen uppställer enormt
            snäva premisser för att man ska få bygga i strandnära områden.
          </note>
          <note>
            Anf. 7 Miljö- och klimatminister PER BOLUND (MP):
          </note>
          <note>
            Fru talman! Även om jag får tacka Carl-Oskar Bohlin för förtroendet
            var det inte jag som inrättade strandskyddet. Det kom redan 1975,
            i den moderna tappningen, när jag var fyra år gammal. Däremot
            tycker jag väl att det är ett arv som vi har ett ansvar att förvalta.
            Det har varit viktigt för att just öppna möjligheter för människor
            som inte har råd att köpa en egen strandtomt, så att de kan vara
            ute, få rekreation, befinna sig i kustnära om ­ råden och njuta
            av den fantastiska miljön. Det tycker jag – det är min vi ­ sion
            i alla fall – att människor ska kunna göra även i framtiden.
          </note>
          <note>
            Jag tycker att Carl-Oskar Bohlins frågeställning och lite insinuanta
            ton visar på ett förakt för människor som inte har råd att köpa
            en egen strandtomt. Vi tycker att detta ska vara en rättighet
            för alla människor, inte bara för några få. Det är därför som
            vi också tycker att det är värt att värna de orörda strandlinjerna
            och att värna tillgången till stränder i områden där det är ett
            högt exploateringstryck.
          </note>
          <note>
            Det område vi befinner oss i nu, Stockholmsregionen, är till
            exempel ett sådant område. Det borde vi kunna enas om. I stället
            låtsas Carl-Oskar Bohlin som att det skulle vara någon stor konflikt
            i denna fråga. Det är det som får mig att tro att Carl-Oskar Bohlin
            inte tycker att det ska finnas några begränsningar över huvud
            taget. Det tycker jag är ganska cyniskt, måste jag säga, fru talman.
          </note>
          <note>
            Moderaterna har ju, som jag kanske behöver påminna Carl-Oskar
            Bohlin om, skrivit under och röstat för det miljömålssystem som
            Sverige har. Där står det att vi ska ha levande sjöar och vattendrag.
            Vi ska ha hav i balans och levande kust och skärgård. Vi ska ha
            ett rikt djur- och växtliv. Stränderna är en otroligt viktig livsmiljö
            för ett stort antal djurarter och även växtarter som är hotade.
          </note>
          <note>
            Som vanligt är Moderaterna ivriga att skriva på mål, men när
            det sedan gäller att genomföra målen och nå fram till dem finns
            Moderaterna inte där, utan då går de gärna över till att i stället
            värna andra intressen.
          </note>
          <note>
            Interpellationsdebatten var härmed avslutad.
          </note>
          <note>
            § 7 Svar på interpellation 2020/21:598 om resultatet av gymnasie
            ­ lagen
          </note>
          <note>
            Anf. 8 Justitie- och migrationsminister MORGAN JOHANSSON (S):
          </note>
          <note>
            Fru talman! Emma Ahlström Köster har frågat mig följande:
          </note>
          <note>
            För det första om jag anser att den så kallade gymnasielagen
            har varit och är ett verkningsfullt instrument eller om jag avser
            att vidta åtgärder så att synpunkter från exempelvis SKR tas i
            beaktande.
          </note>
          <note>
            För det andra om jag har granskat vilka som har gynnats av gymnasielagen
            och om jag i så fall kan exemplifiera detta och, om inte, om jag
            tänker granska detta.
          </note>
          <note>
            För det tredje om jag anser att gymnasielagen spelar en roll
            för en långsiktig och robust svensk integrationspolitik och vilka
            skäl som i så fall ligger till grund för detta.
          </note>
          <note>
            Den 1 juli 2018 infördes en ny möjlighet till uppehållstillstånd
            i det så kallade gymnasieregelverket. De t innebar att vissa ensamkommande
            unga som hade fått eller annars skulle ha fått ett beslut om utvisning
            under vissa förutsättningar kunde få uppehållstillstånd för studier
            på gymnasial nivå.
          </note>
          <note>
            Syftet med förslaget var att ge en möjlighet till uppehållstillstånd
            för sådana studier för den grupp ungdomar vars utsikter till uppehållstillstånd
            kraftigt försämrats på grund av mycket långa handläggningstider
            hos Migrationsverket. Det gällde de vars ansökan om uppehållstillstånd
            hade registrerats hos Migrationsverket den 24 november 2015 eller
            tidigare och som hade fått vänta i mer än 15 månader på sina beslut.
            Dessa personer befann sig i en exceptionell situation eftersom
            Sverige 2015 tog emot fler asylsökande än någonsin tidigare och
            handläggningstiderna ökade kraftigt.
          </note>
          <note>
            R egelverket var verkningsfullt och gynnade alla de ungdomar
            som beviljades uppehållstillstånd för studier på gymnasial nivå.
            Mot bakgrund av de exceptionella omständigheterna fick dessa ungdomar
            en chans att arbeta sig in i Sverige. Om de fullföljer sin gymnasieutbildning,
            etablerar sig på arbetsmarknaden och inte begår brott får de möjlighet
            att stanna. Det tycker jag är det humana och pragmatiska sättet
            att lösa den situation vi befann oss i.
          </note>
          <note>
            Det fanns farhågor om att detta skulle innebära att fler ensamkomman
            ­ de skulle söka sig till Sverige. Så har det inte blivit. Förra
            året hade Sverige det lägsta antalet ensamkommande asylsökande
            på 15 år.
          </note>
          <note>
            Anf. 9 EMMA AHLSTRÖM KÖSTER (M):
          </note>
          <note>
            Fru talman! Jag lyssnar intresserat på ministern när han svarar
            mig, men jag hör inte någon självkritik. Jag tänker att det beror
            på okunskap. Tillåt mig därför att redogöra för hur det går till
            där ute i verkligheten.
          </note>
          <note>
            Flyktingkrisen 2015 känner vi båda till. Det var det året som
            ett stort antal flyktingar försökte ta sig till Europa för att
            söka asyl. Merparten av de asylsökande kom från Mellanösterns
            Syrien eller Sydasiens Afghani ­ stan. Men flyktingsmugglarnas
            höga avgifter garanterade inte en säker resa. Tvärtom innehöll
            många av dessa resor farliga eller livsfarliga mo ­ ment som säkert
            ingen av de involverade har kommit igenom oberörd.
          </note>
          <note>
            Att söka asyl är en mänsklig rättighet, en rättighet som jag
            är stolt över att vi kan erbjuda människor i nöd. Men det är också
            upp till enskilda länder att bestämma på vilka grunder en person
            har rätt att söka asyl i just det landet.
          </note>
          <note>
            Vi känner båda till att Sverige och Tyskland tog ett stort ansvar
            under flyktingkrisen. Faktum är att Sverige aldrig har tagit emot
            så många asylsökande som under den här perioden – hela 163 000
            människor. Det är nästan dubbelt så många som under 1992, då Balkankriget
            pågick.
          </note>
          <note>
            De som bedöms ha asylskäl ska få uppehållstillstånd, men de som
            har fått avslag måste lämna.
          </note>
          <note>
            Men så inför regeringen gymnasielagen, en lucka. Det är ett undantag
            för personer som annars eventuellt skulle ha fått ett beslut om
            utvisning. Dessa personer kunde få uppehållstillstånd för studier
            på gymnasial nivå om de uppfyllde övriga krav.
          </note>
          <note>
            Larmen väntade inte på sig. SKR sa: Detta är svårt att genomföra
            i praktiken. Det skapar osäkerhet. Delmi, Delegationen för migrationsstudier,
            skrev: Lagen ger dubbla budskap, och det växer fram ett skuggsamhälle
            i skuggan av den. Spårbyte på spårbyte och överklagande på överklagande
            bidrar till en lång, utdragen och dyr asylprocess. Endast hälften
            av dem som har fått avslag har dessutom lämnat landet frivilligt.
            Många har dessutom avvikit helt.
          </note>
          <note>
            Ryktet om Sveriges generösa mottagande spred sig, och fler ville
            söka asyl här.
          </note>
          <note>
            Riksdagens beslut om gymnasielagen kom att utföras av kommunerna.
            De fick tydliga direktiv om att ställa om, prioritera om och anpassa
            verkligheten för att kunna möta den nya gruppen. Migrationsverket,
            socialtjänsten, polisen, skolan, sjukvården, kollektivtrafiken
            och många andra samhällsfunktioner gjorde sitt yttersta utifrån
            den bemanning, den kompetens och de ekonomiska förutsättningar
            som de hade.
          </note>
          <note>
            Fem år senare är det verkligen hög tid för en utvärdering. Faktum
            är att i oktober 2020 hade endast 55 av de 7 600 personer som
            lagen omfattade uppfyllt kraven – 55 individer.
          </note>
          <note>
            Nu har regeringen gjort ytterligare lättnader för att ensamkommande
            ska kunna uppnå kraven för uppehållstillstånd trots att de inte
            levde upp till lagens ursprungliga krav. Detta är anmärkningsvärt.
          </note>
          <note>
            Jag vill upprepa frågorna i min interpellation och hoppas på
            ett utvecklat svar från ansvarig minister: Har verkligen gymnasielagen
            varit verkningsfull? Vem har gynnats av den, och vad spelar gymnasielagen
            för roll i en långsiktig och robust svensk integrationspolitik?
          </note>
          <note>
            Anf. 10 Justitie- och migrationsminister MORGAN JOHANSSON (S):
          </note>
          <note>
            Fru talman! Emma Ahlström Köster tycker att jag borde idka självkritik.
            Sedan lägger hon till att jag är okunnig. Alltså, fru talman,
            jag har haft ansvar för det här området i över sex år. Jag var
            ansvarig migrationsminis ­ ter under flyktingkrisen. Emma Ahlström
            Köster behöver inte stå och undervisa mig när det gäller hur många
            som kom hösten 2015. Det kom över 100 000 personer på fyra månader
            – september, oktober, november och december.
          </note>
          <note>
            Jag stod mitt uppe i det, Emma Ahlström Köster, så jag behöver
            inga lektioner av dig eller någon annan för att veta vad som hände
            precis då.
          </note>
          <note>
            Problemet var att vi hade gått in i den mandatperioden med ett
            arv från Moderaterna. Moderaterna hade drivit fram och åstadkommit
            den mest generösa asylpolitiken i hela EU. Det gjorde att fler
            kom till Sverige än till andra länder. 12 procent av alla asylsökande
            som kom till EU kom till Sverige. Och som Emma Ahlström Köster
            sa var det 163 000 asylsökande. Tidvis var det 10 000 i veckan.
          </note>
          <note>
            Vi stramade åt på hösten 2015. Vi införde gränskontrollerna.
            Vi införde id-kontrollerna. Vi införde den tillfälliga lagen.
            Men det var inte precis så att Moderaterna var något att hålla
            i handen vid det tillfället. Tvärtom – Moderaterna orkade alltså
            inte ens rösta för id-kontroller här i kammaren. Nu satt inte
            Emma Ahlström Köster i riksdagen då, men hon känner säkert till
            hur hennes partikollegor agerade: Man orkade inte ens rösta för
            id-kontroller.
          </note>
          <note>
            Det var id-kontrollerna som gjorde att vi fick kontroll över
            antalet ensamkommande som tog sig vidare från framför allt Tyskland
            och Danmark, för de hade ofta inte id. Hade vi inte haft id-kontrollerna
            och Moderaterna hade fått som de velat, ja, då kunde vi mycket
            väl ha haft inte 35 000 ensamkommande utan tiotusentals fler och
            därmed en mycket större problematik än vad vi till slut fick hantera.
            Tack vare åtstramningarna, id-kontrollerna, gränskontrollerna
            och också den tillfälliga lagen, som tog Sveriges asylpolitik
            ned mot EU:s miniminivå, fick vi ordning på det.
          </note>
          <note>
            De allra flesta av de här ungdomarna fick uppehållstillstånd,
            och de är nu, påstår jag, på väg ut i det svenska samhället. Det
            går ganska bra för dem. De drivs av en stark motivation att etablera
            sig i Sverige och göra Sverige till sitt hemland där man ska leva.
            De går i skolan och försöker att skapa sig en tillvaro här, och
            jag påstår som sagt att det går ganska bra för de flesta av dem.
          </note>
          <note>
            Så fanns det de som antingen fick vänta väldigt länge eller som
            fick avslag. Det var en ganska stor grupp, och till följd av att
            det kom så pass många under kort tid fick vi en situation då många
            var kvar här, rotade sig här, fick vänner och familj här, gick
            i skolan här och lärde sig svenska. Då uppstår frågan: Vad ska
            man göra i den situationen?
          </note>
          <note>
            Jag tycker att man ska ha ett pragmatiskt och humant sätt att
            se på detta. I det läget sa vi därför att om ni går ut skolan,
            håller er i skinnet och inte begår några brott och om ni etablerar
            er på arbetsmarknaden får ni möjlighet att stanna i Sverige. Ni
            får en möjlighet att arbeta er in i Sverige.
          </note>
          <note>
            Nu går de flesta av de här ungdomarna fortfarande i skolan. Det
            är inte heller 55 som har fått uppehållstillstånd på den här grunden
            längre, utan den senaste siffran är faktiskt 226. De allra flesta
            är fortfarande i skolan, så vi får se hur det går för dem de kommande
            åren allteftersom de kommer ut från skolan.
          </note>
          <note>
            Till följd av att det samtidigt har blivit sämre på grund av
            pandemin finns det skäl, tycker jag, för att också ge dem något
            längre tid för att kunna etablera sig på arbetsmarknaden. Det
            är bakgrunden till det förslag som vi lade fram till riksdagen
            i går.
          </note>
          <note>
            Anf. 11 EMMA AHLSTRÖM KÖSTER (M):
          </note>
          <note>
            Herr ålderspresident! Jag uppskattar ministerns engagemang för
            dessa frågor. Det är ingen tvekan om att ministern har varit just
            engagerad och närvarande. Det är i hur vi bedriver en human flykting-
            och migrationspolitik som vi skiljer oss åt.
          </note>
          <note>
            Ministern säger att det går ganska bra för många av dessa ungdomar
            ute på våra skolor. Nja, den bilden delar jag inte fullt ut. Jag
            skulle vilja ta med statsrådet ut i verkligheten på flera av de
            skolor som fick i uppgift att arbeta med just de ungdomar som
            gymnasielagen träffar. Jag tror inte att ministern har befunnit
            sig lika mycket där som jag har.
          </note>
          <note>
            Jag var en av dem som arbetade på ett mottagningsgymnasium 2015.
            Vi som väljer läraryrket brinner för att arbeta med unga. Vi brinner
            för att undervisa och tycker om att arbeta med människor från
            olika kulturer, bakgrunder och samhällsklasser. Jag och mina kollegor
            som arbetade på en av de största skolorna möttes av en till synes
            energisk och pigg grupp ungdomar från andra länder. Snart fick
            vi dock lära oss att de var oroliga, splittrade och trasiga.
          </note>
          <note>
            Att behöva se och vara en del av Sveriges oförmåga att möta upp
            detta enorma behov av stöd gjorde en minst sagt uppgiven. Jag
            skulle vilja läsa upp några helt autentiska förfrågningar som
            jag fick under den här perio ­ den, och jag tycker att var och
            en pekar på uppenbara brister i vårt sätt att ta hand om de här
            unga människorna.
          </note>
          <note>
            Här kommer den första: Jag har ingenstans att bo. Han som jag
            bor hos nu och är placerad hos dricker mycket alkohol, och jag
            är rädd.
          </note>
          <note>
            En annan säger: Jag har mardrömmar. Jag ser om och om igen hur
            min pappa blir skjuten och har därför svårt att komma till skolan
            på ett tag.
          </note>
          <note>
            En tredje säger: Jag vill inte ha min sjal, men de andra fryser
            ut mig när jag pratar om det. Vem kan jag vända mig till?
          </note>
          <note>
            Någon sa: Jag kan inte komma på matematiklektionen i dag, för
            jag behöver be.
          </note>
          <note>
            Eller: Varför betalar du inte ut CSN? Jag har ju sagt att jag
            kommer tillbaka från Syrien om några veckor.
          </note>
          <note>
            Hur tror ministern att de här eleverna eller elever som har liknande
            problematik – de är och har varit många – ska kunna studera och
            fokusera? Hur ska de kunna integrera sig när de inte får det stöd
            som de behöver? Jag menar att gymnasielagen är en ofullständig
            lag. Den tar inte ett helhetsansvar.
          </note>
          <note>
            Många elever droppade in under pågående termin, rakt in i skolbänken
            utan förberedande introduktion. Är det humant?
          </note>
          <note>
            Väl på plats var bristen på viktiga stödfunktioner uppenbar.
            Jag har nämnt några redan; andra är studiehandledare, psykologer,
            kuratorer och sjuksköterskor. På en del platser var de inte tillgängliga
            alls. Är det humant?
          </note>
          <note>
            Det fanns ingen plan för vad dessa ungdomar skulle göra på lov
            och helger. En del kom in i skolan i slutet av vårterminen och
            hade ett långt sommarlov framför sig. Det innebar många ineffektiva
            veckor där de inte kunde lära sig svenska i samma utsträckning.
            De hade heller inte rätt till CSN, som för många var den enda
            inkomsten. Är det humant?
          </note>
          <note>
            Det fanns ingen plan för boende. Lärar- och kompetensbristen
            var stor, vilket innebär stor kvalitetsvariation ute på skolorna.
            Jag undrar om detta är den humana politik som ministern ville
            att Sverige skulle stå för.
          </note>
          <note>
            Anf. 12 Justitie- och migrationsminister MORGAN JOHANSSON (S):
          </note>
          <note>
            Herr ålderspresident! Nu står Emma Ahlström Köster här och försöker
            ge intryck av att hon bryr sig om de här ungdomarna och att det
            ska gå bra för dem. Sanningen är ju att hon vill kasta ut dem.
            Sanningen är att det är det som Moderaterna står för. Ni vill
            inte ha någon gymnasielag. Ni vill e se till att när de här ungdomarna
            hade väntat i 15 månader, även om de kom före november 2015, så
            skulle de inte få någon andra chans, utan då skulle de deporteras
            till Afghanistan.
          </note>
          <note>
            Den linjen står ju Moderaterna fast vid. Även nu när vi går till
            riksdagen och säger att pandemin har gjort det svårare för de
            här ungdomarna att kunna etablera sig på arbetsmarknaden och att
            vi därför skulle vilja att de ska ha ett år på sig att skaffa
            ett jobb i stället för sex månader så att det blir lite lättare
            för dem att klara sig går Moderaterna emot och ska försöka samla
            en majoritet här i riksdagen för att stoppa det.
          </note>
          <note>
            Min fråga till Emma Ahlström Köster är därför: Tror hon att de
            ungdomar som hon har mött och som har haft den här oron blir mer
            eller mindre oroliga över utsikterna att deporteras till Afghanistan?
            Det är ju det Moderaterna står för och ingenting annat.
          </note>
          <note>
            Vi hade att möta en situation 2015 då det kom väldigt många ensamkommande
            på en och samma gång. Ungefär en tredjedel av alla ensamkommande
            som kom till EU kom till Sverige. Det var naturligtvis en helt
            ohållbar situation, och det var därför vi införde åtstramningarna
            med den tillfälliga lagen, gränskontrollerna och id-kontrollerna,
            som Moderaterna som sagt var inte orkade rösta för utan tvärtom
            lade ned sina röster kring.
          </note>
          <note>
            Vi hade alltså att hantera en situation då vi hade fått väldigt
            många samtidigt. Jag vågar alltså påstå att de allra flesta som
            fick sina uppehållstillstånd då är på väg ut i det svenska samhället.
            Det går bra för dem, och det går bra även för dem som inte har
            fått uppehållstillstånd i grunden men som sedan fick en chans
            med den nya gymnasielagen.
          </note>
          <note>
            Jag påstår att det finns en väldigt stark motivation och drivkraft
            även hos dem, och det är därför som vi säger: Alright, ni får
            en chans till att jobba er in i det svenska samhället. Gå ut skolan,
            begå inga brott, etablera er på arbetsmarknaden – då kommer ni
            att kunna få stanna.
          </note>
          <note>
            Det är vårt alternativ. Emma Ahlström Kösters alternativ är i
            stället att varenda en av dessa unga människor ska deporteras
            till Afghanistan och inte ha några fler chanser. Det är precis
            det som Moderaterna faktiskt förespråkar.
          </note>
          <note>
            Jag har själv tre barn i skolan, så jag vill påstå att jag har
            nära kontakt med skolan. Emma Ahlström Köster säger att det här
            har inneburit en stor belastning på skolan. Det gjorde det inledningsvis
            när det kom så många 2015 och 2016. Men den grupp som vi talar
            om i dag påstår jag inte är en särskilt stor belastning eller
            utmaning för skolan. Den grupp som vi pratar om i dag, dem som
            gymnasielagen gäller för, rör sig om ungefär 4 700 ungdomar som
            har tillfälliga uppehållstillstånd på den här grunden. Så har
            vi ytterligare 2 000 som är öppna ärenden. Låt oss säga att det
            rör sig om mellan 6 000 och 7 000 ungdomar.
          </note>
          <note>
            Hur många ungdomar går i svenska skolor? Om vi räknar åldersgruppen
            15–20 år, fem årskullar, och varje årskull är ungefär 100 000,
            är det alltså ungefär en halv miljon totalt sett. Vi pratar alltså
            om en grupp på ungefär lite drygt 1 procent av alla barn och ungdomar
            som går i svenska skolor i den åldersgruppen.
          </note>
          <note>
            Sedan kan man försöka utmåla just den gruppen som en stor belastning
            för den svenska skolan. Jag påstår att det inte är så. Däremot
            finns ofta en retorik från en del håll där man vill göra dessa
            ungdomar skyldiga till alla sorters problem som finns i det svenska
            samhället. Det vänder jag mig emot, men detta kan vi också klara
            av.
          </note>
          <note>
            Anf. 13 EMMA AHLSTRÖM KÖSTER (M):
          </note>
          <note>
            Herr ålderspresident! Nej, det är inte så att Moderaterna vill
            slänga ut alla. Det vi pratar om, och står för, är en tydlig integrations-
            och migra ­ tionspolitik. Gymnasielagen är otydlig.
          </note>
          <note>
            Signalen ut är att vi är generösa, att vi omprövar och att vi
            inte står för det vi säger från början. Det är en otydlighet som
            gör att människor hamnar mellan stolarna.
          </note>
          <note>
            Sverige hanterade flyktingkrisen helt annorlunda än våra grannländer
            och övriga länder i Europa. Kritiken har varit stor, och jag tycker
            att minis ­ tern ska ta den på allvar.
          </note>
          <note>
            Sverige ska hjälpa – och det tycker också Moderaterna. Men det
            är naivt att ta emot fler än vad man helhjärtat och fullt ut,
            socialt, ekonomiskt, kan utbilda och integrera. Asyl- och integrationspolitik
            måste som sagt ske under ordnade former med fokus på långsiktighet
            och trovärdighet. Regeringens agerande visar på ett naivt och
            orealistiskt synsätt på mottagande och integration, som redan
            har fått konsekvenser och kommer att fortsätta att ha långtgående
            konsekvenser. Det gäller framför allt för individerna och även
            för samhället.
          </note>
          <note>
            Att ministern fortfarande inte är självkritisk tycker jag pekar
            på att regeringen inte är förmögen att se verkligheten. De blundar
            för ineffektivitet och det signalvärde som deras politik medför.
          </note>
          <note>
            Jag skulle vilja avsluta med det som Ulf Kristersson ofta säger,
            nämligen att vi ska ta ett delansvar för en trasig värld, men
            vi måste också helt och fullt ut ta ansvar för de individer som
            vi tar hit. Det är beklagligt att regeringen inte instämmer i
            det.
          </note>
          <note>
            Anf. 14 Justitie- och migrationsminister MORGAN JOHANSSON (S):
          </note>
          <note>
            Herr ålderspresident! Det här är uppochnedvända världen. Ibland
            känner man sig som Alice i underlandet.
          </note>
          <note>
            Bakgrunden till att Sverige hamnade i denna situation 2014–2015
            var ju att den moderatledda regeringen drev in Sverige i flyktingkrisen.
            Den dåvarande moderatledda regeringen drev fram den mest generösa
            asylpolitiken i hela EU, vilket då innebar att fler sökte sig
            till Sverige. Sedan tillträdde vi 2014, och vi fick ta hand om
            flyktingkrisen 2015. Då kom det så många som vi inte längre kunde
            hantera. Hur gjorde vi då? Jo, då stramade vi åt med gränskontroller,
            id-kontroller och den tillfälliga lagen.
          </note>
          <note>
            Vad gjorde Moderaterna? Jo, ni satt här och lade ned era röster
            och orkade inte ens rösta för id-kontroller. Ni är ingenting att
            hålla i handen när det verkligen blåser och är kris.
          </note>
          <note>
            Så svänger Moderaterna 180 grader och lägger sig längst ut på
            högerkanten tillsammans med Sverigedemokraterna, bort från allt
            som Fredrik Reinfeldt över huvud taget har yttrat i debatterna,
            och man intar i stället en helt annan linje därför att man känner
            att det är dit vinden blåser. Så börjar man nu angripa oss från
            andra hållet, det vill säga man angriper oss för att vi inte är
            så strama som Moderaterna vill vara. I nästa andetag säger Emma
            Ahlström Köster att hon bryr sig om ungdomarna när hon i själva
            verket bara vill kasta ut dem. Det är den praktiska innebörden
            i att gå emot gymnasielagen och dessutom inte vara med på att
            justera gymnasielagen på ett sådant sätt att ungdomarna kan få
            en verklig chans att etablera sig i Sverige. Nej, Moderaterna
            har under åren ständigt kastat sig hit och dit i debatten, och
            ibland tycker jag att det är Moderaterna som bör idka lite självkritik
            över hur man har agerat.
          </note>
          <note>
            Nu är vi i ett läge då vi har det lägsta antalet asylsökande
            på 20 år och det lägsta antalet ensamkommande ungdomar på 15 år,
            och vi har återskapat den kontroll över migrationspolitiken som
            man tappade under framför allt den moderatledda regeringens år.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellation 2020/21:613 om marknadshyror
          </note>
          <note>
            Anf. 15 Justitie- och migrationsminister MORGAN JOHANSSON (S):
          </note>
          <note>
            Herr ålderspresident! Amineh Kakabaveh har ställt frågor till
            mig angående hur regeringen beaktat att införandet av marknadshyror
            kan medföra försämringar för vissa grupper, om vi kan lova att
            fri hyressättning inte utvidgas till hela hyresmarknaden och hur
            vi kan garantera kvinnors och lågavlönades behov av hyresrätter.
          </note>
          <note>
            R egeringen för en aktiv bostads politik med utgångspunkt i att
            en bostad är en rättighet för alla.
          </note>
          <note>
            Sedan regeringen tillträdde 2014 har bostadsbyggandet ökat kraftigt.
            År 2019 färdigställdes det 90 procent fler bostäder än 2014. Det
            beror bland annat på regeringens investeringsstöd. 45 000 bostäder
            har beviljats investeringsstöd – bostäder med lägre hyra som förmedlas
            med rimliga krav på den sökandes ekonomi.
          </note>
          <note>
            Regeringen har också tillsatt en utredning för att skapa förutsättningar
            för en socialt hållbar bostadsförsörjning som underlättar situationen
            för hushåll som har svårt att skaffa en bostad på marknadens villkor.
          </note>
          <note>
            I enlighet med januariavtalet har regeringen tillsatt en utredning
            om fri hyressättning vid nyproduktion. Utredningen omfattar endast
            de lägenhe ­ ter som nyproduceras, vilket är cirka 1 procent av
            det totala antalet lägenheter. Det är inte aktuellt att låta reformen
            omfatta befintliga bostadslägenheter. Det är viktigt att inte
            äventyra tryggheten för dagens hyresgäster.
          </note>
          <note>
            I utredningens uppdrag ingår att analysera vilken betydelse förslagen
            har för det framtida beståndet av hyresrätter och för samhället
            i övrigt. Det ska bland annat belysas vilka effekter förslagen
            har för hyresgäster och bostadssökande och vilka konsekvenser
            förslagen kan få för jämställdhe ­ ten mellan kvinnor och män.
            Jag vill inte föregripa utredningens resultat, men det är viktigt
            att poängtera att det endast handlar om nyproducerade hyresrätter
            och alltså inte befintligt bestånd.
          </note>
          <note>
            Anf. 16 AMINEH KAKABAVEH (-):
          </note>
          <note>
            Herr ålderspresident! Jag tackar Morgan Johansson för ett tydligt
            svar.
          </note>
          <note>
            Vi är överens om att investeringsstödet har varit nödvändigt
            och egentligen borde ökas. Men tendensen är att bostadspolitiken
            tyvärr har fjärmat sig från att bostaden är en rättighet för alla.
            Jag beskriver detta i min interpellation.
          </note>
          <note>
            Det är sant att utredningen bara ska behandla effekterna av marknadshyror
            i nyproduktionen, men det finns starka krafter som ser detta som
            det första steget mot en mer fri hyressättning. Se bara på hur
            Moderaterna har agerat. Det är bra att vi är överens om att hellre
            återgå till en social bostadspolitik än att fortsätta att följa
            marknaden och fastighetsägarna, särskilt i en tid när bristsituationen
            kommer att bestå under lång tid.
          </note>
          <note>
            Herr ålderspresident! Rätten till en bostad till en rimlig kostnad
            är inskriven såväl i FN:s deklaration om de mänskliga rättigheterna
            som i vår grundlag. Denna rätt innebär att det allmänna har ett
            ansvar både för bostadsförsörjningen och för bostadsmarknaden.
            Historiskt har detta ansvar utövats av riksdagen och regeringen.
            Jag vill påpeka att hyressättningen, hyresregleringen, miljonprogramsområdena,
            allmännyttan och bruksvärdessystemet har varit politikens ansvar.
            Nu finns dock inte mycket kvar av detta ansvarsutövande. Den sociala
            bostadspolitiken är nästan bara ett minne blott. Allmännyttiga
            hyresrätter har i stor omfattning omvandlats, inte minst i Stockholm,
            till marknadsstyrda bostadsrätter. Det gäller likaså bostadsförsörjningen.
          </note>
          <note>
            Många med mig är oroliga för att marknadshyror i nyproduktionen
            är ett första steg till att införa marknadshyror för hela beståndet.
            Det har faktiskt skett i till exempel Finland. Alla borgerliga
            partier har på olika sätt uttryckt stöd för marknadshyror. Skillnaden
            mellan ägt boende och hyres ­ rätten är redan stor, och den blir
            ännu större. Man betalar 3 000 mer för att bo i en hyresrätt jämfört
            med att bo i en bostadsrätt.
          </note>
          <note>
            Ränteavdragen för ägt boende uppgår till 30 miljarder, och investeringsstödet
            för nyproduktion med målsättningen att pressa hyrorna uppgår till
            drygt 2 miljarder. Det är en enorm orättvisa eftersom de 30 miljarderna
            nästan uteslutande går till människor med god ekonomi medan investeringsstödet
            ska bidra till pressade hyror för människor med låga inkomster,
            till exempel kvinnor, fattigpensionärer och de med behov av skyddat
            boende – människor som faktiskt inte har råd att bo i dyra bostäder
            eller att köpa sig en bostad.
          </note>
          <note>
            Jag vill fråga statsrådet igen: Kan statsrådet garantera att
            det inte kommer att bli social housing, där man bygger dåliga
            bostäder till fattiga människor, och att marknadshyra bara gäller
            hyresrätter i nyproduktion? Det är viktigt att få veta det och
            att vi är överens om det.
          </note>
          <note>
            Anf. 17 Justitie- och migrationsminister MORGAN JOHANSSON (S):
          </note>
          <note>
            Herr ålderspresident! Först av allt vill jag klargöra detta:
            Det finns inga planer på att införa marknadshyror för det befintliga
            hyresbeståndet. Det ska ingen behöva vara orolig för. Det kommer
            vi socialdemokrater aldrig att acceptera. Vi står för en social
            bostadspolitik, och det kommer vi alltid att göra. Det vill jag
            verkligen ha sagt och stryka under i den här debatten.
          </note>
          <note>
            Vad vi talar om här är fri hyressättning för nyproducerade lägenheter
            och då bara inledningsvis. Sedan ska också de hyrorna antingen
            förhandlas eller styras enligt en tariff. Det är ju det som januariavtalet
            säger. Det omfattar som sagt ett system för nyproducerade lägenheter.
            Vi diskuterar just nu hur ett sådant system ska se ut. Det måste
            samtidigt skydda konsumenträtten och hyresgästernas rättigheter.
          </note>
          <note>
            Man ska veta att nyproduktion utgör ungefär 1 procent av det
            totala beståndet, så det är en liten del vi talar om när det gäller
            nyproducerade lägenheter.
          </note>
          <note>
            Jag erkänner gärna att det här var en eftergift för oss socialdemokrater,
            en kompromiss i det stora avtal som vi gjorde med de andra januaripartierna.
            Den är inte så stor, den här eftergiften, som det ibland låter
            som i den offentliga debatten. Det är inget systemskifte, men
            det är en eftergift. Så är det.
          </note>
          <note>
            Varför gjorde vi då den? Jo, det enkla och korta svaret på det
            är: för att kunna behålla och utveckla en av de allra viktigaste
            delarna i svensk bostadspolitik, nämligen den statliga mångmiljardsatsning
            på bostadsbyggande som är investeringsstödet.
          </note>
          <note>
            Investeringsstödet inrättades under förra mandatperioden och
            har, påstår jag, haft helt avgörande betydelse för att få upp
            bostadsbyggandet. Det har också varit mycket framgångsrikt. Sammanlagt
            har vi gått in med över 15 miljarder kronor i investeringsstöd
            under vår regeringstid för att kunna bygga mer än 46 000 hyreslägenheter
            till en hyra som ligger avsevärt lägre än vanligt – ungefär 20
            procent lägre än nyproducerade lägenheter som inte byggs med det
            här stödet.
          </note>
          <note>
            Det här har varit avgörande för att få upp bostadsbyggandet.
            Vi har nästan fördubblat bostadsbyggandet sedan vi tillträdde.
            Vi är nu uppe i över 50 000 nya bostäder per år, och ungefär hälften
            av dem är hyresrätter.
          </note>
          <note>
            Man kan se tillbaka på statistiken. Amineh Kakabaveh säger att
            en del av hyresrätterna har sålts ut av borgerliga kommunledningar
            under långa tider, och så är det ju. Så fort borgerligheten kommer
            till makten i en kommun börjar man titta på vilken allmännytta
            man kan sälja ut, vilka bostäder man kan sälja ut. Det är vi naturligtvis
            helt emot. Men jag vill påpeka att vi nu bygger fler hyresrätter
            än vi har gjort på nästan 30 år, så investeringsstödet har medfört
            att vi faktiskt bygger många fler hyresrätter än tidigare.
          </note>
          <note>
            Amineh Kakabaveh säger att investeringsstödet är bra men bör
            ökas. Ja, det är precis det vi gör nu. År 2019 låg investeringsstödet
            på 2,1 miljarder. Från 2020 och framåt ligger det på 3 miljarder
            per år, så vi ökar investeringsstödet.
          </note>
          <note>
            Dessutom lägger vi till ett krav på att en åttondel av alla lägenheter
            som byggs med det här stödet ska gå till kommunerna för att kunna
            förmedlas till unga och till boende i en särskilt utsatt situation,
            så vi använder också investeringsstödet för att styra på ett socialt
            sätt.
          </note>
          <note>
            Vi har nästan fördubblat byggandet på sex år. Vi bygger fler
            hyresrätter än på nästan 30 år. De hyresrätter som byggs med det
            här stödet har lägre hyra än andra, nästan 20 procent lägre hyra,
            och vi använder stödet aktivt för att bygga för särskilt utsatta
            hushåll.
          </note>
          <note>
            Nu är den parlamentariska situationen sådan att om vi inte hade
            haft januariavtalet, då hade det här investeringsstödet varit
            avskaffat. Det är tack vare januariavtalet som vi har den möjligheten
            att stödja bostadsbyggandet så som vi nu gör.
          </note>
          <note>
            Anf. 18 AMINEH KAKABAVEH (-):
          </note>
          <note>
            Herr ålderspresident! Tack så mycket för ett tydligt svar, statsrådet
            Morgan Johansson! Det är ju ärligt att säga att det här är en
            eftergift för Socialdemokraterna.
          </note>
          <note>
            Det är faktiskt mer än sorgligt att just bostadspolitiken kommer
            i kläm. Ministern säger att det är en enda procent, men som han
            själv pekade på är det ofta så att så fort det blir borgerligt
            styre ser man det som lukrativt att öppna för marknadsstyrd bostadspolitik.
            Det är det som är farligt.
          </note>
          <note>
            Förra och förrförra mandatperioden var jag bostadspolitisk talesperson
            för Vänsterpartiet. Jag kommer ihåg att vi redan då behövde 200
            000 bostäder, varav mer än hälften skulle vara hyresrätter. Det
            är klart att det byggs i dag, men det räcker inte för att täcka
            det skriande behov vi har.
          </note>
          <note>
            Jag möter väldigt många kvinnor som är utsatta, som faktiskt
            är våldsutsatta. De frågar mig: ”Var ska vi bo med våra barn,
            Amineh?” Inte ens på kvinnojourerna finns det möjlighet om man
            till exempel är mamma med flera barn.
          </note>
          <note>
            Om man är en ensamstående förälder, en fattig kvinna eller en
            fattig pensionär – oftast en kvinna, för majoriteten är kvinnor
            – är det svårt att få en bostad till rimlig hyra.
          </note>
          <note>
            Jag menar att 3 miljarder i investeringsstöd i förhållande till
            30 miljarder i ränteavdrag är en oerhörd skillnad. Jag tror att
            ministern håller med mig om att man borde fasa ut ränteavdragen
            till förmån för att satsa på bra bostäder, då en majoritet av
            svenska folket faktiskt inte har råd att bo i de dyra bostäderna
            i de rika områdena.
          </note>
          <note>
            Ja, det byggs många hyresrätter, men det är väldigt få procent
            som byggs med investeringsstöd. Resten byggs i fina områden där
            det är omöjligt för en vanlig människa med en inkomst att betala
            hyran.
          </note>
          <note>
            Jag hoppas och tror att ministern håller med mig om att de 30
            miljarderna i ränteavdrag är helt enkelt inte för de människor
            som vi talar om här. De är för dem som redan har tjock plånbok,
            och det är också de som för den här politiken. Det är skattemedel
            från medborgarna som fördelas så orättvist att det i dag kostar
            3 000 mer att bo i en hyresrätt än att bo i en bostadsrätt.
          </note>
          <note>
            Jag är glad för att Socialdemokraterna inte kommer att gå med
            på något mer än marknadshyror i nyproduktion, men jag hoppas att
            det finns en garanti för det. Det är olyckligt att man nu luckrar
            upp detta.
          </note>
          <note>
            Enligt utredningen som gjorts blir det mycket hyreshöjningar
            om det här blir lag – i Stockholm 52 procent, i Göteborg 51 procent,
            i Luleå 43 procent och i Uppsala 34 procent.
          </note>
          <note>
            Anf. 19 Justitie- och migrationsminister MORGAN JOHANSSON (S):
          </note>
          <note>
            Herr ålderspresident! Skulle man gå över till fri hyressättning
            och marknadshyressättning i det befintliga beståndet skulle det
            få de effekter som Amineh Kakabaveh pekar på; då skulle vi få
            kraftiga hyreshöjningar i det befintliga beståndet. Det är precis
            därför jag är så tydlig som jag är och säger att det inte är aktuellt
            att gå över till marknadshyror eller fri hyressättning i det befintliga
            beståndet.
          </note>
          <note>
            Den uppgörelse vi har gjort inom ramen för januariavtalet innebär
            heller inte detta, utan det handlar bara om fri hyressättning
            i nyproduktionen under en inledande period. Därefter ska det gå
            över till ett system där man förhandlar hyror eller där det går
            via en tariff. Samtidigt ska det finnas ett starkt skydd för både
            hyresgäster och konsumenträtten.
          </note>
          <note>
            Det står vi fast vid, och jag tror att detta är en viktig signal
            till dem som kanske är oroliga över att det ska bli ett systemskifte.
            Det är inte det vi talar om.
          </note>
          <note>
            Detta är dock som sagt en kompromiss. Vi har från socialdemokratins
            sida gått med på och accepterat ett system för fri hyressättning
            i nyproduktionen, och det är detta vi jobbar med nu. Centern och
            Liberalerna har å sin sida gått med på att fortsätta att utveckla
            investeringsstödet. Det är ju så det fungerar ibland i politiken
            – man måste försöka hitta kompromisser och gemensamma lösningar
            som båda kan acceptera och tycka är bra.
          </note>
          <note>
            För oss socialdemokrater har investeringsstödet varit enormt
            viktigt att slåss för. Det är detta som under de senaste åren
            har gjort att vi nästan har fördubblat byggandet i Sverige och
            att vi nu bygger fler hyresrätter än vad vi gjort på nästan 30
            år. Vi bygger dem med lägre hyror än bruksvärdeshyran, generellt
            sett – för lägenheter som byggs med hjälp av investeringsstödet
            ligger hyresnivån ungefär 20 procent under annan nyproduktion.
            Vi kan alltså pressa hyrorna nedåt med hjälp av investeringsstödet.
          </note>
          <note>
            Vi har dessutom en ny del i detta. En åttondel av de lägenheter
            som byggs med investeringsstöd ska gå till kommunerna för att
            kommunerna ska kunna fördela dem till bland annat ungdomar och
            särskilt utsatta hushåll. Det tycker jag också är en viktig del
            i det här.
          </note>
          <note>
            Jag får konstatera att Hyresgästföreningen har varit väldigt
            bra och effektiva på att förhandla hyror de senaste åren. Under
            vår mandatperiod, då vi har styrt, har hyreshöjningarna totalt
            sett legat någonstans mellan 1 och 2 procent per år. Det har alltså
            generellt sett varit ganska små hyres ­ höjningar sedan vi tillträdde.
            Inkomstutvecklingen i övrigt i Sverige har ju gått fortare än
            så; löneutvecklingen ligger på kanske 2–2 ½ procent per år. Allt
            tyder på att lönerna har stigit snabbare än hyrorna under vår
            regerings ­ period, och alla hushåll som detta rör sig om har
            därmed kanske fått mer pengar att röra sig med när väl hyran är
            betald.
          </note>
          <note>
            Jag tycker att det är viktigt att se till att ha det här förhandlingssystemet,
            som gör att man kan diskutera var hyrorna ska sättas och verkligen
            gå igenom vad som är rimliga hyror. Jag kan bara konstatera att
            Hyresgästföreningen varit framgångsrika i sina förhandlingar.
          </note>
          <note>
            Fri hyressättning gäller som sagt bara för nyproduktion. Man
            kan fråga sig om detta kommer att innebära att hyrorna i nyproduktionen
            ökar kraftigt i förhållande till hur de är i dag. Det behöver
            faktiskt inte alls vara så. Vi har redan ett system för presumtionshyror,
            som är förhandlade hyror som ligger på en högre nivå. Mycket talar
            för att hyresnivån för nya lägenheter redan i dag ligger så högt
            att marknaden på det sättet är mättad, så jag skulle inte tro
            att det nya systemet egentligen kommer att ha någon större effekt
            på hyrorna totalt sett.
          </note>
          <note>
            Anf. 20 AMINEH KAKABAVEH (-):
          </note>
          <note>
            Herr ålderspresident! Tack, ministern, för svaret!
          </note>
          <note>
            Visst påverkar investeringsstödet. Det pressar ned hyrorna. Det
            är bra, för vi behöver detta.
          </note>
          <note>
            De här 30 miljarderna går till dem som redan har pengar och som
            inte har behov av dem. Varför skulle man inte fasa ut detta eller
            fördela summan för att öka investeringsstödet så att vi får fler
            och bättre billiga hyresrätter för människor – för studenter och
            ensamstående eller våldsutsatta kvinnor? Kvinnojourerna skriker
            alltid efter boende för alla våldsutsatta kvinnor och barn. Det
            är faktiskt detta som borde prioriteras.
          </note>
          <note>
            Jag frågade detta tidigare, och jag vill betona det: Kan ministern
            och regeringen garantera att det inte blir social housing, som
            man pratar om, alltså bostäder av undermålig kvalitet för fattiga?
            Detta finns till exempel i England och i andra länder. Det vill
            vi inte ha i Sverige. Vi vill inte bygga ett system med A-lag
            och B-lag, utan det borde vara mycket rättvisare.
          </note>
          <note>
            Fördelningspolitiken när det gäller hyresrätter borde vara på
            samma villkor som den för ägt boende. Det ägda boendet får som
            sagt 30 miljarder, men hyresrätter får bara drygt 2 miljarder.
            Nu ska man öka detta med 1 miljard, men i förhållande till vad
            vi behöver är det ingenting. Lönerna går upp, men det är faktiskt
            också betydligt dyrare att bo över huvud taget, särskilt nu under
            pandemin. Därför är det bra med tydlighet.
          </note>
          <note>
            Tack än en gång för en bra debatt!
          </note>
          <note>
            Anf. 21 Justitie- och migrationsminister MORGAN JOHANSSON (S):
          </note>
          <note>
            Herr ålderspresident! Tack, Amineh Kakabaveh, för debatten! Jag
            tror att den har varit klargörande. Jag tror nämligen att det
            finns många som tror att ett stort systemskifte är på väg att
            genomdrivas i bostadspolitiken. Jag vill säga att vi inte kommer
            att gå över till marknadshyror i det befintliga beståndet; det
            är inte det vi pratar om. Vad vi pratar om är nyproduk ­ tionen
            och att ha ytterligare ett system för hur man sätter hyror i nyproduktionen.
            Jag tror att det är viktigt för många att få höra detta.
          </note>
          <note>
            Jag delar helt Amineh Kakabavehs ingång i den här debatten när
            det gäller bostadspolitiken. För mig är bostadspolitiken en del
            av den generella välfärden. Jag vill inte ha en situation där
            vi bryter upp detta och får de olika system som finns i andra
            länder, där man pratar om social housing och där man ofta i praktiken
            låser in människor i ett väldigt dåligt boende där underhållet
            är eftersatt och där man inte bryr sig om vare sig människorna
            som bor i lägenheterna eller lägenheterna och fastigheterna i
            sig. Den vägen ska vi inte gå.
          </note>
          <note>
            När vi diskuterade detta med Centern och Liberalerna var det
            viktigt för oss att hitta en gemensam utgångspunkt. Vi sa att
            vi kunde gå med på att titta på fri hyressättning för nyproduktionen
            under en inledande period; sedan ska det vara förhandlade hyror
            eller styras via en tariff. Vi håller på att arbeta med ett sådant
            system nu. Vi sa dock också att de då måste gå med på att fortsätta
            att utveckla investeringsstödet så att vi kunde använda det för
            att få upp byggandet.
          </note>
          <note>
            Där är vi nu, och jag kan bara konstatera att detta fungerar
            på ett väldigt bra sätt. Byggandet har, som sagt, nästan fördubblats
            sedan vi tillträdde, och vi bygger fler hyresrätter än vi gjort
            på 30 år. Vi kan också använda investeringsstödet för att pressa
            ned hyresnivån.
          </note>
          <note>
            Det är ju ibland så med politiken: Man försöker att hitta kompromisser
            som man ändå kan tycka är bra. Jag vill nog påstå att detta i
            grunden är en ganska bra kompromiss.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2020/21:550 om regelförenklingar för
            näringslivet
          </note>
          <note>
            Anf. 22 Näringsminister IBRAHIM BAYLAN (S):
          </note>
          <note>
            Herr ålderspresident! Jag ber på förhand om ursäkt om jag säger
            ”herr talman” vid något tillfälle; det kommer säkert att hända.
          </note>
          <note>
            Herr ålderspresident! Camilla Brodin har frågat mig om regeringen
            är på väg att lägga fram förslag som syftar till att möta de två
            rekommenda ­ tioner som OECD gav Sverige i sin granskningsrapport
            Regulatory Policy Outlook . Camilla Brodin har också frågat om
            det finns några andra initiativ på gång som bottnar i de erfarenheter
            som gjordes under den så kallade Förenklingsresan.
          </note>
          <note>
            Förenklingspolitiken utgör en viktig del av näringspolitiken.
            Den bidrar till att stärka den svenska konkurrenskraften och skapa
            förutsättningar för fler jobb i fler och växande företag. Som
            näringsminister har jag vidtagit ett flertal åtgärder för att
            minska de kostnader och begränsningar som kan följa av regelgivning.
          </note>
          <note>
            I Regeringskansliet pågår nu beredning av nya mål för förenklingspolitiken
            inom förenklingsområdet. Utgångspunkterna framgår av budgetpropositionen
            för 2021. Målen kommer att utgöra grunden för regeringens fortsatta
            förenklingsarbete. Regeringen avser att återkomma i närtid med
            beslut om de nya målen för förenklingspolitiken, som främjar svensk
            konkurrenskraft samt omställnings- och innovationsförmåga.
          </note>
          <note>
            Under Förenklingsresan framfördes bland annat att handläggningstid
            ­ erna på myndigheter behöver kortas och att det finns skillnader
            mellan lä ­ nen i hur tillsyn bedrivs och hur myndigheternas prövning
            av tillstånds ­ ärenden genomförs.
          </note>
          <note>
            Moderna och effektiva tillståndsprocesser är en viktig fråga
            för reger ­ ingen. Regeringen har därför nyligen tillsatt en utredning
            med uppdrag att se över det nuvarande systemet för prövning enligt
            miljöbalken. Utredningen ska lämna förslag på åtgärder för att
            uppnå en modernare och mer effektiv prövning.
          </note>
          <note>
            Effektiva tillståndsprocesser kräver också att prövningsmyndigheterna
            har förutsättningar att genomföra sitt uppdrag. För att korta
            handläggningstiderna och förstärka arbetet med miljöprövning och
            miljötillsyn tillfördes ytterligare medel till Naturvårdsverkets
            och länsstyrelsernas förvaltningsanslag i budgetpropositionen
            för 2021.
          </note>
          <note>
            Herr ålderspresident! Jag kan också nämna att länsstyrelserna
            fått i uppdrag att analysera förutsättningarna för att utöva tillsyn
            utifrån en gemensam planering, gemensamma arbetsmetoder och utökat
            samarbete vid arbetstoppar . Länsstyrelserna har även fått i uppdrag
            att analysera möjligheterna att effektivisera myndigheternas prövningsverksamhet.
          </note>
          <note>
            Utöver det löpande arbetet gavs Tillväxtverket i samband med
            Förenklingsresan i uppdrag att utifrån de synpunkter som inkommit
            identifiera lämpliga förenklingar. De förslag som lämnades av
            Tillväxtverket bereds för tillfället i Regeringskansliet.
          </note>
          <note>
            Jag kan avslutningsvis försäkra att regeringen i sitt regelförenklings
            ­ arbete beaktar de OECD - rekommendation er som redovisades i
            OECD-rapporten Regulatory Policy Outlook 2018 .
          </note>
          <note>
            Anf. 23 CAMILLA BRODIN (KD):
          </note>
          <note>
            Herr ålderspresident! Först vill jag tacka statsrådet Ibrahim
            Baylan för svaret.
          </note>
          <note>
            Vi är nog överens om att det här är en viktig fråga för svenskt
            näringsliv och därmed också en viktig välfärdsfråga, eftersom
            ett väl fungerande näringsliv är absolut nödvändigt för att det
            ska finnas några resurser till just välfärden.
          </note>
          <note>
            Bakgrunden till att jag ville ställa min interpellation är att
            vi under lång tid har fått tydliga signaler från näringslivet
            om att det finns mycket i nuvarande regelverk som borde få en
            översyn utifrån ambitionen att det ska vara enkelt att starta
            men också driva företag i Sverige.
          </note>
          <note>
            Med det uppdrag som statsrådet Baylan har som näringsminister
            förpliktar det att vara intresserad och stå på tå för att se vad
            som kan och bör göras för att förenkla och förbättra dagens snåriga
            och onödigt krångliga regelverk. Därför var vi många som med intresse
            noterade att näringsministern uppvisade en god vilja att lyssna
            och ta in berättelser och erfarenheter från Sveriges företagare
            när ministern proklamerade att det skulle göras en hel turné i
            detta syfte i samband med Förenklingsresan.
          </note>
          <note>
            Den 6 september 2019, när första utspelet gjordes, fick vi veta
            att resans syfte var att det skulle bli fler företag i Sverige
            och att det skulle finnas växande företag i Sverige. Gott så.
            Sedan kunde vi följa statsrådet via diverse pressmeddelanden från
            departementet fram till den 25 november 2019, då det förkunnades
            att resan var avslutad i och med besöket i Malmö. Av pressmeddelandet
            den dagen fick vi reda på att nu börjar arbetet. Det var ett så
            pass viktigt besked att det fick stå redan i rubriken, så att
            ingen skulle missa det. Vi andra ställde oss lite i vänteläge.
          </note>
          <note>
            Det är nu snart två och ett halvt år sedan som vi fick reda på
            att arbetet skulle börja. Men vad har hänt sedan dess? Ja, vi
            kan väl konstatera att några månader in på det nya året, det vill
            säga 2020, fick vi anledning att kasta om mycket i vår planering.
            Pandemin kom som en objuden gäst för hela vårt samhälle och påverkade
            oss alla. Det är ett femsiffrigt antal svenska medborgare som
            har dött så här långt. Mångdubbelt fler har varit sjuka. De allra
            flesta får ett gott tillfrisknande, men många har långtidssymtom
            och lider fortfarande även om de inte behöver vara inlagda på
            sjukhus.
          </note>
          <note>
            Detta måste förstås vara i huvudfokus. Men landet måste också
            fortsätta att styras, och arbetet måste fortgå.
          </note>
          <note>
            För vårt näringsliv har pandemin inneburit konkurser. Många har
            blivit permitterade, varslade eller uppsagda. För att mildra de
            ekonomiska och sociala effekterna har riksdagen beslutat om olika
            stödpaket. Mycket har vi varit överens om över partigränserna,
            medan en del hade kunnat göras annorlunda, om man frågar mig som
            kristdemokrat. Men utöver att ge stöd och i viss mån konstgjord
            andning är det än viktigare att anlägga moteld för att skapa så
            bra förutsättningar som möjligt för företagandet i vårt land.
            Mot den bakgrunden har statsrådet Baylans förenklingsresa blivit
            ännu mer angelägen än vad någon av oss förutsåg hösten 2019.
          </note>
          <note>
            För att återvända till frågan om vad som egentligen har hänt
            sedan statsrådet packade upp sin resväska i november 2019 undrar
            jag: Vilka förslag har vi fått se? Vilka konkreta åtgärder har
            presenterats? Frågan är relevant och viktig, men den är obesvarad
            så här långt.
          </note>
          <note>
            Anf. 24 Näringsminister IBRAHIM BAYLAN (S):
          </note>
          <note>
            Herr ålderspresident! Tack, Camilla Brodin, för att du lyfter
            fram en viktig fråga!
          </note>
          <note>
            Inte för att vara oförskämd, men det är ett och ett halvt år
            från november 2019 till april 2021, inte två och ett halvt. Men
            likväl förstår jag vad du menar.
          </note>
          <note>
            Väldigt mycket hårt arbete, inte bara på Näringsdepartementet
            utan i hela Regeringskansliet och i hela vårt samhälle egentligen,
            har fokuserat på att rädda människoliv, precis som du säger, att
            stävja smittan så långt det är möjligt och att parallellt med
            detta också mildra effekterna för vårt näringsliv.
          </note>
          <note>
            Sanningen är att detta har varit prioritet nummer 1, nummer 2
            och nummer 3 för Näringsdepartementet. Varför? Jag tror att också
            Camilla Brodin minns vad som hände i mars förra året, att en stor
            del av näringslivet upplevde ett totalstopp. Industrier fick stänga
            och tjänstesektorn, som fortfarande i stora delar är inne i krisen,
            fick se sina intäkter falla kraftigt och dramatiskt på ett sätt
            som vi aldrig sett tidigare. Det har inneburit att regeringen
            har haft fokus på detta och presenterat ett tiotal olika stödprogram
            för att mildra effekterna. Jag säger mildra, för tyvärr kommer
            det att bli negativa konsekvenser, trots våra ganska stora ansträngningar
            för att försöka mildra effekterna, såväl i vårt land som i många
            andra länder.
          </note>
          <note>
            Om än vår situation är ett elände är den ändå bättre än i många
            andra länder. Men det är ju ingen tröst för de företag som drabbas
            och för de 80 000–90 000 människor som har blivit av med sitt
            arbete.
          </note>
          <note>
            Likväl, herr ålderspresident, rullar verkligheten ändå på, som
            Camilla Brodin säger. Utöver att vi fokuserar på att ta fram stödprogram
            och hjälpa till i den ganska djupa kris som vi i snart 14 månader
            har befunnit oss i driver vi naturligtvis på och fortsätter att
            jobba med ett antal frågor. En av dem, som kanske var en av de
            viktigaste som kom fram nästan var jag än var på denna förenklingsresa,
            var just regelverken när det gäller tillståndsprövning av olika
            slag och tillämpningen av dessa. Det är en sak vad vi har för
            regler. Men i det här fallet har vi ett stort antal länsstyrelser
            och kommuner som hanterar dessa, och vi fick klart för oss att
            de hanterar dem väldigt olika.
          </note>
          <note>
            Mot den bakgrunden har vi drivit på genom att se över själva
            regelverket. Vi tillsatte en utredare i somras, alltså i augusti
            förra året, för att se över hur vi kan förenkla reglerna när det
            gäller miljöbalken för att kunna göra ganska snabba omställningar,
            till exempel. Detta var en av de saker som framkom under Förenklingsresan.
          </note>
          <note>
            Som jag sa i mitt interpellationssvar, herr ålderspresident,
            ska vi se över tillämpningen och skjuta till resurser till både
            Naturvårdsverket, en myndighet som togs upp under dessa möten
            och tyvärr inte alltför positivt, och länsstyrelserna som på samma
            sätt fick mycket kritik. Vi ska se till att de utvecklar och mainstreamar
            sitt hanterande. Det är inte rimligt, som en hel del företag och
            andra ger uttryck för, att en ansökan kan hanteras helt olika
            beroende på vilken sida om länsgränsen man är, så detta ska vi
            fortsätta att jobba med.
          </note>
          <note>
            Därutöver jobbar vi med nya mål för regelförenkling, och jag
            kommer också att återkomma med ytterligare konkreta förslag.
          </note>
          <note>
            Anf. 25 CAMILLA BRODIN (KD):
          </note>
          <note>
            Herr ålderspresident! Jag tackar statsrådet för redogörelsen.
          </note>
          <note>
            Anledningen till att jag ville ge statsrådet Baylan chansen att
            komma till oss här i kammaren var att statsrådet skulle få ge
            oss en översiktlig plan som dels tar avstamp i de erfarenheter
            från Förenklingsresan som statsrådet beskriver, dels möter rekommendationerna
            i OECD:s granskning 2018.
          </note>
          <note>
            Under mars månad förra året lovade statsrådet Baylan att den
            gemensamma webbportal som OECD rekommenderade Sverige att skapa
            för konsultationer och för att man ska kunna ta del regler och
            förslag etcetera skulle vara klar inom loppet av några månader.
            Det har nu gått över ett år, och vi har inte sett någon sådan.
          </note>
          <note>
            Den andra rekommendationen handlade om att utöka arbetet med
            utvärdering av regelverk genom att göra djupgående översyner inom
            olika sektorer och policyområden. Här har jag inte noterat något
            specifikt löfte från statsrådet om exakt när förslag ska komma
            som möter denna rekommendation.
          </note>
          <note>
            Jag kommer osökt att tänka på den lite skämtsamma frågan ”Hur
            långt är ett snöre?” när jag hör statsrådets svar. Vi får enbart
            veta att regeringen avser att återkomma i närtid med beslut om
            de nya målen för förenklingspolitiken som ska främja svensk konkurrenskraft
            samt omställnings- och innovationsförmåga. Men när är närtid?
          </note>
          <note>
            Det skulle vara intressant att få höra statsrådet utveckla detta
            besked lite grann. Talar vi om vårterminen i år eller nästa år?
            Betyder i närtid kortare eller längre tid än inom ett par månader?
            Förra våren skulle webb ­ portalen vara klar inom ett par månader.
            Uppenbarligen betyder detta minst ett år eftersom vi ännu inte
            sett något. Jag hoppas att i närtid nu be ­ tyder kortare än förra
            årets ett par månader. Annars blir jag lite bekym ­ rad.
          </note>
          <note>
            Herr ålderspresident! Jag skulle vilja att statsrådet förtydligade
            lite när vi kan se denna webbportal på plats. Jag har inte lyckats
            utläsa något om det i statsrådets svar på min ganska viktiga fråga.
            När kan vi se ett konkret resultat? Den skulle ju ha varit på
            plats inom några månader för ett år sedan.
          </note>
          <note>
            Anf. 26 Näringsminister IBRAHIM BAYLAN (S):
          </note>
          <note>
            Herr ålderspresident! Detta sammanföll ju precis med att vi gick
            in i den djupaste kris det svenska näringslivet och samhället
            upplevt i modern tid. Som jag tidigare sa har prio ett, två och
            tre varit att bekämpa pandemin och dess effekter på jobb och företagande
            i vårt land.
          </note>
          <note>
            Det är viktigt att vara ödmjuk. Tyvärr har vi ännu inte kommit
            ur pandemin, hur gärna jag än hade önskat det, både på det personliga
            planet och för de delar av vårt näringsliv som nu är inne på sin
            14:e månad av detta. I en sådan här situation står detta i fokus
            för regeringen och förstås för mig som näringsminister. Detta
            är viktigt att komma ihåg när man frågar vad som har hänt det
            senaste året. Det här har stått i fokus.
          </note>
          <note>
            Camilla Brodin ställde en konkret fråga som jag ska svara på.
            Det finns en sådan portal. På regeringens hemsida ligger lättillgängligt
            samtliga förslag som remitteras. Här finns också information om
            hur och varför remisser sänds ut och hur remissvar bör utformas.
            Därmed tycker jag att vi har tillmötesgått OECD:s rekommendation.
            Eftersom det är regeringen som remitterar är det naturligt och
            logiskt att detta ligger lättillgängligt på regeringens hemsida.
          </note>
          <note>
            Anf. 27 CAMILLA BRODIN (KD):
          </note>
          <note>
            Herr ålderspresident! Jag tackar Ibrahim Baylan för svaret.
          </note>
          <note>
            Detta förvånar mig lite, och vi får se om näringslivet håller
            med om att webbportalen är klar och finns på plats.
          </note>
          <note>
            Jag är övertygad om att det finns många även utanför kammaren
            som är intresserade av den målformulering som statsrådet pratade
            om och som vi fortfarande väntar på. För oss kristdemokrater är
            dessa frågor mycket angelägna, och jag tror att riksdagens samtliga
            partier tycker att dessa frågor är viktiga. Det är ingen som ifrågasätter
            det.
          </note>
          <note>
            Det förvånar mig att dessa regelförenklingar, som behövs så väl
            för att efter pandemin kunna kickstarta samhället när vi väl återöppnar,
            inte har varit mer prioriterade. Vi vet alla vad många företag
            nu går igenom, och vi vet att regelförenklingar skulle hjälpa
            de företag som just nu är hämmade. Vi har två kriser som måste
            hanteras parallellt, sjukvårdskrisen och den ekonomiska krisen.
            Då är det angeläget att dessa frågor tas på största allvar och
            att man jobbar parallellt med detta så att vi står redo när samhället
            kan öppnas upp.
          </note>
          <note>
            När får vi besked om de mål som näringsministern pratar om? Jag
            trodde att vi skulle ha fått ta del av dem redan i höstas när
            budgeten presenterades, men jag förstår att det bereds i Regeringskansliet.
            Kan vi få en tidsplan?
          </note>
          <note>
            Anf. 28 Näringsminister IBRAHIM BAYLAN (S):
          </note>
          <note>
            Herr ålderspresident! Vi är helt överens om att det här är viktiga
            frågor – av flera skäl. Till exempel ska vi inte ha onödig byråkrati,
            och vi ska försvara de värden som vi alla tycker är viktiga, såsom
            ren miljö och att inte förgifta vatten och luft.
          </note>
          <note>
            Jag upplever dessutom att vi har stor samsyn med vårt näringsliv
            om att det behövs ett regelverk men att det ska vara så enkelt
            som möjligt. Det handlar bland annat om tillämpningen av reglerna.
          </note>
          <note>
            Digitaliseringen går i allt snabbare takt, och våra myndigheter
            jobbar för att göra det så enkelt som möjligt. Här är Skatteverket
            en bra förebild.
          </note>
          <note>
            Även om vi delar uppfattningen att detta är viktigt tror jag
            ändå att det för de många företag som har tappat allt från 50
            till 100 procent av sina intäkter har varit viktigare att vi har
            fått stödprogram på plats. Därigenom har vi kunnat hjälpa till
            med de fasta kostnaderna, såsom hyra och annat, lönekostnaderna,
            sjuklönekostnaderna och likviditeten, både via garantiprogram,
            skattekontot med mera.
          </note>
          <note>
            Detta har varit centralt och som sagt prio ett, två och tre,
            och det kom ­ mer att fortsätta att vara det så länge pandemin
            pågår. Vi vill inte i onödan tappa friska företag eller arbetstillfällen.
            Vi har dragit en lärdom av finans ­ krisen då Sverige i onödan
            tappade väldigt många arbetstillfällen. Det misstaget gör vi inte
            igen, och därför är detta prio ett, två och tre tills pan ­ demin
            är över.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:573 om SJ och Mälardalstrafik
          </note>
          <note>
            Anf. 29 Näringsminister IBRAHIM BAYLAN (S):
          </note>
          <note>
            Herr ålderspresident! Magnus Ek har med anledning av SJ AB:s
            uppsägning av avtalet med Mälardalstrafik frågat mig vilka åtgärder
            jag avser att vidta för att säkerställa att SJ AB tillsammans
            med sina ägare tar ansvar för att upprätthålla trafiken under
            den pågående pandemin och att SJ AB inte pressar regionerna och
            skattekollektivet där att täcka upp för bolagets förluster. Vidare
            har Magnus Ek frågat mig av vilken orsak och med vilket syfte
            svenska staten är ägare till SJ AB samt vad jag avser att göra
            inom mitt ansvarsområde i regeringen för att säkra pendlingsmöjligheterna
            i den för Sveriges ekonomi så viktiga Mälardalsregionen.
          </note>
          <note>
            Herr ålderspresident! Svenska statens ägande i SJ AB är en följd
            av bolagiseringen av det tidigare affärsverket Statens järnvägar
            2001. Riksdagen har beslutat att SJ AB ska driva sin verksamhet
            på kommersiella grunder. I enlighet med det är bolagets verksamhetsföremål
            att inom ramen för affärsmässighet bidra till att uppfylla de
            transportpolitiska målen och därmed en långsiktigt hållbar transportförsörjning
            i hela landet.
          </note>
          <note>
            SJ AB är ett konkurrensutsatt bolag. Förvaltningen av SJ AB ska
            ske inom riksdagens mandat och enligt regelverk om konkurrens
            och statligt stöd. Regeringen har inte möjlighet att bortse från
            kravet på affärsmässighet, för det är ett riksdagsbeslut.
          </note>
          <note>
            Oavsett om det skulle vara regionerna eller staten som täcker
            de förluster som SJ AB har drabbats av genom att bedriva trafik
            i Mälardalen under pågående coronapandemi är det i slutändan skattebetalare
            som står för kostnaden. SJ AB kan som bolag inte på egen hand
            bära obegränsade förluster. Regeringen har ökat de generella statsbidragen
            till kommuner och regioner och lämnat riktade statsbidrag till
            de regionala kollektiv ­ trafikmyndigheterna för att de ska kunna
            upprätthålla kapaciteten i kollektivtrafiken under pandemin.
          </note>
          <note>
            SJ AB ska som statligt bolag agera föredömligt och på ett sätt
            som gör att de åtnjuter offentligt förtroende. Frågor om SJ AB:s
            avtal och relationer till kunder och avtalspartner är operativa
            frågor och således frågor för SJ AB:s ledning och styrelse att
            hantera.
          </note>
          <note>
            Att säkerställa trafikförsörjning i Mälardalen är ett ansvar
            för regionerna och kommunerna som ansvarar för att tillgodose
            behovet av regional kollektivtrafik.
          </note>
          <note>
            Då interpellanten anmält att han var förhindrad att närvara vid
            sammanträdet medgav tjänstgörande ålderspresidenten att Kerstin
            Lundgren i stället fick delta i debatten .
          </note>
          <note>
            Anf. 30 KERSTIN LUNDGREN (C):
          </note>
          <note>
            Herr ålderspresident! Tack, näringsministern, för svaret på min
            kollega Magnus Eks interpellation! Han har tyvärr inte möjlighet
            att vara här i dag och har bett mig att i hans ställe ta emot
            svaret.
          </note>
          <note>
            Självfallet ska SJ AB drivas på affärsmässiga grunder. Detta
            har riksdagen, precis som ministern säger, lagt fast. Det hindrar
            inte att man som ägare har möjlighet att ta ansvar för att företaget
            agerar på ett rimligt sätt.
          </note>
          <note>
            Som ministern säger är det ett statligt ägt bolag som ska agera
            föredömligt och på ett sätt som åtnjuter offentligt förtroende.
            Där, herr ålderspresident, kan man nog fundera. Vi befinner oss
            tyvärr fortfarande i en pandemi. Vi har från riksdagens sida givit
            många skattekronor till många olika verksamheter för att kunna
            upprätthålla dem trots pandemin och för att säkra att Folkhälsomyndighetens
            regler kan efterföljas. I det här fallet är det en fråga om hur
            just man som ägare styr SJ enligt Folkhälsomyndighetens regelverk.
          </note>
          <note>
            Det fanns ett avtal. SJ och Mälab har haft ett incitamentavtal,
            som det så vackert heter, där operatören tar alla vinster men
            också alla förluster. I avtalet, herr ålderspresident, fanns det
            naturligtvis ingen kunskap om att en pandemi skulle slå till,
            och ett tidigare lukrativt avtal blev alltså plötsligt inte vinstgivande
            utan genererade förluster. I det läget valde SJ – det föredöme
            som ska finnas – att säga upp avtalet och avsluta trafiken från
            och med september. Under pågående förhandlingar sa man att man
            upphör med trafiken från och med september. Detta innebär att
            många människor kommer att drabbas av att inte ha möjlighet att
            åka med Mälab under hösten, när vi hoppas att vi ska kunna starta
            upp Sverige på nytt.
          </note>
          <note>
            Det nya avtalet för Mälarregionen börjar gälla från december.
            Där hamnar uppenbarligen tredje man, som vi vill ska åka kollektivt,
            i kläm. 48 procent av arbetsplatserna finns i denna region, och
            många väljer att åka kollektivt. Detta har varit syftet, också
            för att uppnå de trafikpolitiska målen och de miljö- och klimatmål
            som vi har lagt fast i riksdagen.
          </note>
          <note>
            Tredje man hamnar alltså i kläm när SJ upphör med trafik därför
            att man inte får ersättning. Finns då möjligheter att få ersättning?
            Enligt de anvisningar som angivits av staten och regeringen är
            det möjligt att få ersättning utifrån de regionala kollektivtrafikhuvudmännen
            för den trafik och de biljettintäkter som de har förlorat, men
            inte för den här typen av konstruktion därför att biljettintäkter
            för regionala trafikhuvudmän inte ingår. Det finns alltså en lucka
            här. Anvisningar saknas. SJ ska utgöra ett föredöme men kommer
            från och med september, för väldigt många människor i regionen,
            att visa sig vara ett riktigt dåligt exempel på statligt ägarskap.
          </note>
          <note>
            Jag undrar: Vad har näringsministern för avsikt att göra för
            att SJ ska ta sitt ansvar?
          </note>
          <note>
            Anf. 31 Näringsminister IBRAHIM BAYLAN (S):
          </note>
          <note>
            Herr ålderspresident! Bakgrunden till den situation som vi har
            på den svenska järnvägsmarknaden är ett beslut som riksdagen tog
            2009 och som Kerstin Lundgren röstade för. Det var den dåvarande
            majoritetsregeringen, bestående av de fyra borgerliga partierna,
            som föreslog att den svenska järnvägsmarknaden skulle avregleras
            helt och hållet och att SJ, med sin affärsmässighet, skulle konkurrera
            på samma villkor som alla andra.
          </note>
          <note>
            Jag minns detta väl, herr ålderspresident, därför att jag var
            ordförande i trafikutskottet på den tiden och motsatte mig detta,
            med motiveringen att vi ansåg att ” regeringens förslag om att
            slopa SJ AB:s ensamrätt på statens järnvägsnät […] kommer att
            missgynna den enskilda individen och leda till en försämrad och
            mer svåröverskådlig järnvägstrafik ” . Detta var vår reservation.
          </note>
          <note>
            Likväl var det en majoritetsregering, och den dåvarande riksdagsmajoriteten
            röstade igenom förslaget. Jag förutsätter att Kerstin Lundgren
            var en av dem som röstade ja. Detta är grunden till att vi har
            den situation vi har, där det blir konkurrensutsättning och upphandling.
          </note>
          <note>
            Det avtal som Kerstin Lundgren pratar om är ett avtal mellan
            SJ och Mälardalstrafik, ett så kallat tjänstekoncessionsavtal,
            som innebär att SJ ansvarar för både biljettintäkter och kostnader.
            Det är utformat så att eventuella överintäkter delas mellan operatörer
            och beställare, i det här fallet mellan Mälardalstrafik och SJ,
            medan förluster bärs av operatören SJ.
          </note>
          <note>
            Det avtal som finns ger operatören SJ rätt att påkalla omförhandling
            om förutsättningarna för avtalet väsentligen förändras. Oavsett
            vad vi är överens om eller inte kan vi väl ändå säga att förutsättningarna
            väsentligen har förändrats. SJ har sedan pandemin bröt ut i mars
            2020 önskat omförhandla villkoren i avtalet. Detta beror på en
            mycket enkel sak. SJ:s vd säger att man ända sedan dess har burit
            kraftiga förluster: en halv miljard – jag tror att det numera
            är 3–4 miljoner per dag. Därför har man velat omförhandla avtalet.
          </note>
          <note>
            Precis som Kerstin Lundgren säger har förhandlingen inte förts
            i hamn, och därför har man sagt upp avtalet. Då önskar Kerstin
            Lundgren att jag ska gå in och styra på ett sätt som vore helt
            i strid med det som Kerstin Lundgren själv, i denna kammare tillsammans
            med de tre andra borgerliga partierna, var med och beslutade om,
            nämligen att verksamheten ska vara konkurrensutsatt och dessutom
            affärsmässig.
          </note>
          <note>
            Jag motsatte mig som sagt den utvecklingen. Vi kunde se att när
            man gör den typen av konkurrensutsättning på en marknad som i
            grund och botten är ett naturligt monopol på många sätt får det
            konsekvenser när man hamnar i en sådan här situation. Det är klart
            att jag önskar att SJ och Mälardalstrafik kan hitta en lösning
            på detta. Det vore det absolut bästa, särskilt som det, precis
            som Kerstin Lundgren säger, i den senaste upphand ­ ling som Mälardalstrafik
            har gjort är MTR som har vunnit men som kommer att börja köra
            trafiken först från december 2021.
          </note>
          <note>
            Jag kan inte enligt gällande regelverk beordra SJ AB att bedriva
            verksamhet som inte är affärsmässig. Dessutom försöker de följa
            sitt avtal till punkt och pricka. Om inte Kerstin Lundgren skulle
            KU-anmäla mig för att inte följa riksdagens beslut tror jag att
            en del andra i denna kammare gans ­ ka raskt skulle göra det.
          </note>
          <note>
            Anf. 32 KERSTIN LUNDGREN (C):
          </note>
          <note>
            Herr ålderspresident! När jag lyssnar på näringsministern låter
            det snarare som att han fortfarande är nästan sur, skulle jag
            vilja säga, över att riksdagen har fattat ett beslut som näringsministern
            en gång reserverade sig mot.
          </note>
          <note>
            Ministern har i olika skepnader funnits med i regeringar en tid,
            men det har inte hänt någonting annat där. I ärlighetens namn
            låter det nästan som att näringsministern känner att han egentligen
            inte har någonting med SJ att göra. Det finns inget utrymme för
            näringsministern att ta något initiativ. Det finns inte någon
            möjlighet att instruera affärsföretaget SJ att agera.
          </note>
          <note>
            Men då funderar jag naturligtvis på följande, herr ålderspresident:
            På vilket sätt ska företaget då vara ett föredöme? Hur kommer
            föredömet att visa sig för människorna i Mälardalsregionen från
            september när alla kommer att stå där och skälla på att SJ inte
            längre kör? Jag är en av dem som brukar åka med dessa tåg, men
            de kommer inte att gå.
          </note>
          <note>
            Det är klart att många då kommer att fundera på följande: Varför
            ska SJ vara statligt om näringsministern och regeringen inte kan
            agera alls? Vad finns det då för skäl om näringsministern känner
            sig helt handlingsförlamad i detta läge?
          </note>
          <note>
            Det är en pandemi som pågår. Och pandemin har gjort att vi har
            gått in på flera områden, till exempel flyget och andra områden,
            med olika er ­ sättningar för att kunna upprätthålla Folkhälsomyndighetens
            regelverk. Mälardalstrafik ska inte köra med mer än 50 procents
            beläggning på sina tåg för att det ska gå att hålla avstånd. SL,
            kollektivtrafiken i Stockholms ­ regionen, uppmanades att fortsätta
            köra. De har haft ett biljettintäktstapp på 3,9 miljarder kronor
            och fått ersättning från staten med 1,3 miljarder kronor. Men
            de fortsätter att köra. Frågan är varför. Jo, därför att man vill
            försöka se till att människor kan ta sig till sina jobb, de som
            inte kan stanna hemma under pandemin.
          </note>
          <note>
            Det är klart att vi hoppas att vaccinationen har klarats av till
            hösten så att människor då kan åka till sina jobb. Men människor
            i Mälardalsregio ­ nen – Katrineholm, Örebro, Västerås, Linköping,
            Norrköping, Uppsala, Sala och så vidare – kommer inte att kunna
            åka med Mälardalstrafik under hösten eftersom SJ har sagt att
            man upphör med trafiken.
          </note>
          <note>
            Herr ålderspresident! Då funderar jag naturligtvis på om det
            inte finns den minsta lilla möjlighet för näringsministern att
            i ägarsamtal eller på annat sätt signalera att man förväntar sig
            att SJ kommer att uppfattas som ett föredöme i Mälardalen också
            framåt och att SJ går tillbaka till förhandlingsbordet i så fall.
            Mitt under förhandlingarna lämnade man dem och sa att man upphör
            med trafiken. Om det är den typen av agerande som är ett föredöme
            för det statligt ägda SJ funderar jag på hur näringsministern
            och regeringen vill signalera och beskriva begreppet föredöme.
          </note>
          <note>
            Anf. 33 Näringsminister IBRAHIM BAYLAN (S):
          </note>
          <note>
            Herr ålderspresident! Jag blir lite förvånad. Först röstar man
            igenom ett regelverk, och det är det som jag redogör för. Det
            är det som styr i dag. Det är en konkurrensutsatt marknad. Det
            har Kerstin Lundgren och hennes parti tillsammans med de fyra
            borgerliga partierna bestämt. Min bedömning är att det fortfarande
            finns en ganska bastant majoritet för detta i Sveriges riksdag.
            Skulle det förändras är jag den första att tillsammans med konstruktiva
            parter diskutera en annan tingens ordning. Men det är i alla fall
            inte min bild av hur läget är i Sveriges riksdag, och det är det
            som jag redogör för. Det är också det som styr.
          </note>
          <note>
            Ett riksdagsbeslut med ett direktiv – ett ägardirektiv i detta
            fall – är inte frivilligt valt arbete för regeringen. Vi har naturligtvis
            den djupaste respekt för de beslut som riksdagen tar. Så är det,
            och så ska det också vara därför att riksdagen är de folkvalda
            och folkets främsta företrädare.
          </note>
          <note>
            När det gäller kollektivtrafiken är det precis som Kerstin Lundgren
            säger att de n , precis som många andra branscher och trafikslag,
            har drabbats hårt. Det är mot den bakgrunden som vi tillsammans
            har sett till att vi också har avsatt extra pengar i budgeten
            för att se till att upprätthålla kollektivtrafiken under dessa
            ganska svåra omständigheter.
          </note>
          <note>
            I den budget som gäller har vi sett till att det har utbetalats
            3 miljarder kronor till kollektivtrafikmyndigheterna. Av dessa
            3 miljarder kronor har 1,6 miljarder kronor gått till Mälardalstrafik
            för att de ska kunna upprätt ­ hålla trafik. Ytterligare 2 miljarder
            kronor kommer att fördelas när bok ­ slutet är klart den 30 juni
            2021. Detta har vi gjort tillsammans i det budget ­ samarbete
            som vi har just för att kunna upprätthålla trafiken.
          </note>
          <note>
            Parallellt med detta är det här , precis som Kerstin Lundgren
            säger, en verksamhet som har pågått. Jag behöver inte säga det
            i ägarsammanhang utan jag kan säga det här från riksdagens talarstol:
            Det vore väldigt bra om man hittade lösningar inom ramen för det
            avtal som man har träffat.
          </note>
          <note>
            Vad är ett föredöme? Ett föredöme är att se till att agera på
            hederligt och sjyst sätt i enlighet med de avtal man träffar på
            en konkurrensutsatt marknad. Dessa krav ställer vi på alla de
            statliga bolagen och också på SJ AB.
          </note>
          <note>
            Jag är den första att önska att man kan hitta en lösning som
            innebär att man kan klara av att lösa de kollektivtrafiksutmaningar
            som finns så länge denna pandemi pågår men också att man gör det
            på ett sådant sätt att man också tar gemensamt ansvar.
          </note>
          <note>
            Det är klart att skattekollektivet tar kostnaden. Hittills har
            vi gemensamt, i detta fall via förluster hos SJ, tagit kostnader
            på närmare en halv miljard för Mälardalstrafiken från statens
            sida enligt SJ – 3–4 miljoner kronor per dag enligt SJ:s vd. Då
            är det naturligt att man också har en förhandling. Det absolut
            bästa vore om man i stället för att ha en massa konflikter helt
            i onödan hittar lösningar på detta. Då krävs det naturligtvis
            att det finns en vilja och en konstruktivitet. Och det hoppas
            jag finns hos alla parter.
          </note>
          <note>
            Men jag skulle också vilja fråga Kerstin Lundgren lite mer konkret.
            Givet direktiven – jag har uppfattat att det inte finns någon
            majoritet i Sveriges för andra direktiv – vad tycker Kerstin Lundgren
            att jag mer exakt ska beordra SJ att göra? Det vore väldigt intressant
            att få reda på, givet de regler som finns.
          </note>
          <note>
            Anf. 34 KERSTIN LUNDGREN (C):
          </note>
          <note>
            Herr ålderspresident! Jag tackar näringsministern för att han
            ändå signalerar att han önskar att man når fram. Det är någonting
            som jag uppfattar att man också önskar från Region Östergötland,
            Region Sörmland, Region Västmanland, Region Stockholm och Region
            Uppsala.
          </note>
          <note>
            Jag noterar att Monica Johansson, vice ordförande i Mälardalstrafik,
            säger att hon upplever att det är så märkligt att SJ redan uppfattar
            förhandlingarna som avslutade.
          </note>
          <note>
            Från till exempel Region Uppsala sägs: Det rimliga är givetvis
            att SJ i likhet med oss regioner tar ansvar för att upprätthålla
            trafiken under pågående pandemi tillsammans med sina ägare.
          </note>
          <note>
            Det är klart att det här är andra som finns med. Men problemet
            är att man bestämmer sig för att man ska upphöra med trafik därför
            att man inte får kostnadstäckning. Det har också uttalats, herr
            ålderspresident, att regio ­ nerna har fått ersättningar. Men
            de ersättningar för kollektivtrafik som har betalats ut har betalats
            ut till regionerna, men inte för denna typ av region ­ överskridande
            trafik. Även Mälardalstrafik är likt SJ ett aktiebolag och agerar
            på samma villkor. I det fallet får inte de resurser som vi tillsammans
            har gett användas. Då måste anvisningarna ändras. Där befinner
            vi oss i dag.
          </note>
          <note>
            Jag hoppas att näringsministern ändå har känt att det finns en
            möjlighet att agera för att tåg ska gå i höst, trots att det är
            ett beslut som regeringen och näringsministern inte gillar.
          </note>
          <note>
            Anf. 35 Näringsminister IBRAHIM BAYLAN (S):
          </note>
          <note>
            Herr ålderspresident! Det är naturligtvis en viktig fråga, och
            självklart har vi från Näringsdepartementets sida fört en dialog
            med regionerna. En statssekreterare har tillsammans med departementet
            naturligtvis träffat dem.
          </note>
          <note>
            Jag har redogjort för läget, och det är klart som korvspad –
            om man får använda så enkla uttryck – att vi önskar att man hittar
            lösningar. Men det måste i så fall innebära att man är beredd
            att hitta lösningar i enlighet med det avtal man har, och det
            är ett givande och ett tagande. Enligt det avtal man har finns
            det möjlighet att göra en omförhandling om någonting väsentligt
            förändras, och det kan vi väl ändå säga har skett. Jag hoppas
            naturligtvis att omförhandlingen landar i att man hittar lösningar
            i en ganska svår tid. Det är det besked vi ger härifrån och som
            jag ger till alla jag möter.
          </note>
          <note>
            Jag menar däremot att det som många önskar – nämligen att vi
            från Näringsdepartementets sida skulle beordra SJ att bedriva
            en verksamhet som både operativ ledning och styrelse gör bedömningen
            inte är affärsmässig och inte har varit affärsmässig på länge
            – naturligtvis skulle direkt bryta mot de regler som riksdagen
            har stiftat och de statrådsregler som finns. Detta vet förstås
            Kerstin Lundgren. Jag har som sagt inte uppfattat att det finns
            en majoritet i riksdagen för att ändra på dessa.
          </note>
          <note>
            Så länge det är på det sättet försöker vi naturligtvis att i
            vår ägardialog med SJ se till att de, liksom alla andra statliga
            bolag, är ett föredöme och att de följer det direktiv som finns
            från riksdagen om att bedriva verksamheten affärsmässigt på en
            konkurrensutsatt marknad.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:602 om återstart för de minsta
            företagen efter pandemin
          </note>
          <note>
            Anf. 36 Näringsminister IBRAHIM BAYLAN (S):
          </note>
          <note>
            Herr ålderspresident! Alexander Christiansson har frågat mig
            vad regeringen ämnar göra för att se till att småföretag snabbt
            kommer igång när samhället öppnar efter pandemin.
          </note>
          <note>
            Herr ålderspresident! Det är ett mycket tufft läge som många
            företag befinner sig i på grund av coronapandemin. Regeringen
            har därför s edan pandemins start sjösatt en rad stödåtgärder
            för att mildra konsekvenserna för både jobb och företag . Genom
            att stödja i grunden livskraftiga företag kan dessa stå redo att
            starta igen så snart samhället börjar öppnas upp .
          </note>
          <note>
            Flera av dessa stöd kan enskilda näringsidkare ta del av, till
            exempel tillfälligt sänkta arbetsgivar avgifter och egenavgifter,
            tillfällig rabatt för fasta hyreskostnader i vissa branscher,
            anstånd med skatteinbetalningar och statlig lånegaranti till små
            och medelstora företag . En viktig åtgärd är också omsättningsstödet
            till enskilda näringsidkare, vilket är till för att ersätta större
            omsättningstapp. Regeringen har föreslagit att flera företags
            stöd förlängs juni ut , eftersom pandemin fortsätter.
          </note>
          <note>
            En bransch som drabbats hårt och som också innehåller många småföretag
            är besöksnäringen. Därför har regeringen satsat 75 miljoner kronor
            genom ett uppdrag till Tillväxtverket att arbeta med utvecklings-
            och omställningsinsatser hos besöksnäringen.
          </note>
          <note>
            Effektiviserade och förenklade regelverk kan också understödja
            när ­ ingslivets återhämtning efter den pågående pandemin. I Regeringskansliet
            pågår nu beredning av nya mål för förenklingspolitiken . De nya
            målen kommer att utgöra grunden för regeringens fortsatta förenklingsarbete,
            vilket är en viktig fråga för många småföretagare.
          </note>
          <note>
            Just nu är den viktigaste insatsen för företagens återstart att
            minska smittspridningen. För att få ned smittspridningen har vi
            alla ett ansvar och måste hjälpas åt, både genom vaccinering och
            naturligtvis genom att följa de rekommendationer Folkhälsomyndigheten
            kommer med.
          </note>
          <note>
            Anf. 37 ALEXANDER CHRISTIANSSON (SD):
          </note>
          <note>
            Herr ålderspresident! Tack för svaret, ministern!
          </note>
          <note>
            Nu i veckan presenterade Småföretagarnas R iks förbund en rapport
            av Nima Sanandaji och Erik Sjölander med titeln De Företagsamma
            2021 . Sverige har cirka 1,2 miljoner företag, och av dem är det
            cirka 347 000 små och medelstora företag som har minst en anställd.
            Det är de företag man menar är de företagsamma, eftersom det är
            företag som genererar arbete. Rapporten visar att drygt 8 procent
            av de företagsamma företagen i Sverige har försvunnit under det
            senaste året, i spåren av pandemin. Rapporten är intressant eftersom
            den pekar på sambandet mellan arbetslöshet och företagsamma företag
            i kommunerna.
          </note>
          <note>
            De kommuner som har en stor andel småföretag har lägre arbetslöshet,
            och det är kanske i sig inte så konstigt eftersom fyra av fem
            jobb skapas av små och medelstora företag. Därför menar jag att
            småföretagens intressen måste värnas. En annan direkt negativ
            konsekvens av att småföretagen inte överlever är att skatteintäkterna
            till landets kommuner minskar. Enligt flera undersökningar står
            småföretagen för cirka 30 procent av kommunernas skatteintäkter,
            vilket naturligtvis är en stor del av välfärden.
          </note>
          <note>
            Herr ålderspresident! Jag menar att småföretagen är nyckeln när
            det gäller många av de problem vi kommer att behöva hantera efter
            pandemin, inte minst arbetslösheten. Verkningslösa subventionerade
            arbetsmarknadsinsatser är inte lösningen på de problem vi har
            med arbetslöshet som nu ska tryckas tillbaka med kraft, utan det
            behövs breda och generösa satsningar som underlättar för företagen
            att växa och anställa. Här menar jag att småföretagen är en stor
            del av svaret.
          </note>
          <note>
            Småföretagen är de som har drabbats hårdast av pandemins effekter.
            När kunder försvunnit, de statliga stöden dröjt och livsverken
            inte gått att rädda har förtroendet för regeringen minst sagt
            naggats i kanten, vilket är något jag ofta får höra när jag är
            ute och träffar småföretagare. De förstår inte varför byråkrati
            och krångliga regelverk ska sätta käppar i hjulen mitt i en brinnande
            pandemi. Det slutgiltiga resultatet har vi heller inte sett då
            vi inte vet hur många som har lyckats rädda sina företag. För
            dem som går på knäna men nu börjar se ljuset i tunneln är det
            viktigt att återstarten fungerar och att rätt insatser finns på
            plats redan nu.
          </note>
          <note>
            Här menar vi i Sverigedemokraterna bland annat att arbetsgivaravgiften
            behöver sänkas för de två första anställda generellt – inte genom
            särbehandling av vissa grupper, vilket dessutom har visat sig
            skapa undanträngningseffekter på arbetsmarknaden. Jag menar att
            det behövs breda och generösa satsningar för alla bolag, små som
            stora, som ska våga investera sig ut ur krisen.
          </note>
          <note>
            Ministern nämner i sitt svar att det på Regeringskansliet just
            nu pågår en beredning av nya mål för förenklingspolitiken och
            att de nya målen kommer att utgöra grunden för regeringens fortsatta
            förenklingsarbete, som är en viktig fråga för många småföretagare.
            Jag delar absolut den bilden, men utöver regelförenkling noterar
            jag att ministern lyfter de åtgärder som gjorts under pandemin
            och inte säger så mycket om det som ska ske efter pandemin. Även
            om jag håller med om att regelkrångel är ett väldigt stort problem
            för småföretagare har det varit det redan innan pandemin och under
            pandemin, och det kommer att vara ett problem också efter pandemin.
          </note>
          <note>
            Min fråga till statsrådet är därför om det finns några nya konkreta
            svar på åtgärder som ska underlätta återstarten för näringslivet.
            Jag undrar också om ministern har några konkreta svar på vilka
            regler som skulle kunna tänkas förändras. Eller vad är det som
            är nytt i förslaget? Förslaget om regelförenkling fanns nämligen
            även innan pandemin.
          </note>
          <note>
            Anf. 38 Näringsminister IBRAHIM BAYLAN (S):
          </note>
          <note>
            Herr ålderspresident! Ja, många företag lever på väldigt små
            marginaler under den här djupa krisen. De har drabbats hårt av
            pandemin. Vi vet att företag inom besöksnäringen, kultursektorn
            och resebranschen – stora delar av tjänstesektorn, egentligen
            – har fått se sina intäkter minska. De har minskat med 50, 60
            eller 70 procent – ja, till och med över det, 80–90 procent. Alla
            begriper att det är en oerhört svår situation.
          </note>
          <note>
            Det är mot den bakgrunden som vi sedan mars förra året har sett
            till att införa stödprogram. Vi har hjälpt till med de fasta kostnaderna,
            sett till att man kan få hjälp med likviditeten och sett till
            att man kan få hjälp när det gäller sjuklöneansvar med mera. Vi
            gör detta just för att försöka se till att vi tillsammans hjälps
            åt att komma ut ur detta. Vi hjälper i övrigt friska företag att
            överleva och övervintra den här ganska bistra situationen.
          </note>
          <note>
            Vi gör det naturligtvis för att vi värnar våra företag, men vi
            värnar ju också just arbetstillfällen. Sverige hade innan pandemin
            den högsta sysselsättningsgraden i Europeiska unionen. Det har
            vi fortfarande, men naturligtvis är den på en lägre nivå än vad
            den var innan pandemin; det är 80 000–90 000 människor som har
            blivit av med sitt jobb det senaste året.
          </note>
          <note>
            Är då detta effektivt? Jag tror att det är väldigt viktig att
            vara ärlig och säga att det när man genomlever en så otroligt
            djup och bred kris som vi har gjort kommer att bli negativa konsekvenser.
          </note>
          <note>
            Likväl ser vi att många av stödprogrammen, även om de ibland
            upplevs av särskilt småföretag som krångliga eller byråkratiska,
            också har varit effektiva. När vi tittar på antalet konkurser
            under 2020 ser vi att de var färre än under 2019. Det betyder
            inte att vi därmed kan blåsa faran över, tvärt ­ om. Vi är fortfarande
            mitt i pandemin. Det är därför vi har fortsatt fokus på att se
            till att hjälpa och stödja våra företag och våra löntagare.
          </note>
          <note>
            Även om jag delar den optimism som nu finns hos många företag
            – man börjar skönja ljuset i tunneln, precis som Alexander Christiansson
            sä ­ ger – så vet vi faktiskt inte. Vi hoppas naturligtvis att
            den pågående vacci ­ neringen både i Sverige och i många andra
            länder blir effektiv och att vi kan komma ur detta och den djupa
            krisen. Likväl vet vi att det finns osäker ­ hetsfaktorer. Det
            är därför vi fortsatt har väldigt mycket fokus på företag.
          </note>
          <note>
            Därutöver genomför vi ett stort antal åtgärder. Det innebär att
            vi ser till att stötta ekonomin. Ta de över 100 miljarder till
            extra reformer som fanns i budgeten för 2021 ! Det handlar om
            att se till att hålla igång konsumtio ­ nen. Det ska helt enkelt
            finnas resurser hos svenska folket att kunna upp ­ rätthålla efterfrågan.
          </note>
          <note>
            Det gäller särskilt när vi kommer ur pandemin. Ta bara en sådan
            åtgärd som jag vet att Alexander Christianssons tilltänkta samarbetspartier
            gärna vill ta bort, förstärkningen av a-kassan för väldigt många
            människor. Det kommer att betyda väldigt mycket när vi kommer
            ur pandemin att det finns människor som vill handla, besöka en
            restaurang och göra den där resan,
          </note>
          <note>
            Därutöver, herr ålderspresident, har vi precis presenterat en
            budget med ytterligare åtgärder. Det gäller både stöd och att
            se till att vi kan kom ­ ma ur detta starkare när vi väl kommer
            igång.
          </note>
          <note>
            Anf. 39 ALEXANDER CHRISTIANSSON (SD):
          </note>
          <note>
            Herr ålderspresident! Tack för svaret, ministern!
          </note>
          <note>
            Det är fortfarande så att vi talar om saker som de stöd som finns
            nu. Det jag är ute efter är de åtgärder som ska ske efter pandemin.
            Det är någonstans de som vi måste börja planera för nu . Det kan
            vi inte börja göra då . Ministern nämner också att pandemin har
            negativa konsekvenser för näringslivet. Men hur ska vi lösa det?
            Det är vad jag skulle önska ett svar på.
          </note>
          <note>
            Låt mig bara ta ett exempel på hur enskilda näringsidkare kan
            ha drab ­ bats under pandemin. Vi kan ta en enskild firma, låt
            oss säga en massös, som under förra våren drabbades av pandemin.
            Hon skrev då in sig i a ‑ kassan för att överleva. Massösen fick
            ersättning från a-kassan som gav lite pengar under ett par månader
            så att hyran kunde betalas, maten kunde serveras till barnen och
            verksamheten kunde överleva.
          </note>
          <note>
            Det är en a-kassa som för övrigt beräknas på vinsten efter alla
            kostnader för en enskild näringsidkare. Det skulle kunna jämföras
            med en arbet ­ are som skulle få beräkna si n SIG efter fasta
            kostnader. Jag menar att det är helt orimligt eftersom de betalar
            samma arbetsgivaravgift genom egenavgiften som alla andra.
          </note>
          <note>
            Sommaren kom, och verksamheten började rulla på igen. Till hösten
            kom den andra vågen. Även enskilda näringsidkare skulle kunna
            ta del av omsättningsstödet, vilket skulle hålla massösen flytande
            under slutet av året. Men icke. Om du gått på a-kassa under året
            kan du inte ta del av omsättningsstödet, blev beskedet. Det kom
            som en kalldusch för väldigt många små enskilda näringsidkare.
          </note>
          <note>
            Jag skrev för övrigt en fråga till ministern, jag tror det var
            i januari, gällande just frågan om det skulle vara möjligt för
            dem som blivit nekade stöd på grund av a-kassa att kunna få ta
            del av stödet retroaktivt. Men dessvärre blev svaret nej från
            ministern.
          </note>
          <note>
            Men för massösen går det inte längre att betala fakturorna. Hon
            går helt enkelt i personlig konkurs. Vaccinationen kommer igång,
            och nu börjar samhället öppna upp igen. Efter en lång mörk tid
            för så många små enskilda näringsidkare börjar ljuset komma i
            tunneln.
          </note>
          <note>
            Men för massösen är betalningsanmärkningar och skulder det som
            återstår. Hur ska hon nu kunna starta upp sin verksamhet igen?
            Hon kan ju inte ens teckna ett mobilabonnemang på grund av de
            betalningsanmärkningar som staten indirekt givit henne genom restriktionerna.
          </note>
          <note>
            Herr ålderspresident! Coronapandemin 2020 visar att förebyggande
            åtgärder av krisberedskapskaraktär behövs. Detta gäller inte minst
            underlättnad mot att hamna i skuldsättning, att ta sig ur skuldsättning
            och att kunna återstarta sin verksamhet. Detta gäller naturligtvis
            i händelse av kris där företagaren inte kunnat förutse situationen.
          </note>
          <note>
            Sverigedemokraterna lade under våren 2020 i civilutskottet fram
            ett förslag till utskottsinitiativ om behoven av att regeringen
            tar fram förslag om detta. Dessvärre vann vårt initiativ inte
            gehör. Fortfarande kvarstår behov av att ta fram förslag på en
            krisberedskapsplan för liknande situatio ­ ner, så att problematiken
            kan undvikas eller åtminstone hanteras bättre i framtiden.
          </note>
          <note>
            Som jag nämnde i mitt tidigare anförande har 8 procent av de
            företagsamma försvunnit, och många anställda har drabbats. Särskilt
            utsatta har företagare inom hotell- och restaurangverksamheten
            varit, precis som ministern också nämnde.
          </note>
          <note>
            Ett företag eller en person kan försättas i konkurs om skulderna
            inte kan betalas. Faktiska konkurser kan liknas vid uppsägningar
            och för med sig en stigande arbetslöshet. Många personer har blivit
            av med jobb och inkomster, och arbetslösheten stiger.
          </note>
          <note>
            Efter en kris behöver företagare få hjälp att kunna återstarta
            sin verksamhet. Det därför som Sverigedemokraterna är fast beslutna
            om att en krisberedskapsplanering på området behövs.
          </note>
          <note>
            Hur ska de som nu sitter fast i skulder och betalningsanmärkningar
            få hjälp? Det gäller speciellt enskilda näringsidkare som blivit
            personligt drabbade av statliga restriktioner under pandemin.
            Vad kan regeringen göra för att lätta på de skulder och betalningsanmärkningar
            som hindrar möjligheten till återstart?
          </note>
          <note>
            Anf. 40 Näringsminister IBRAHIM BAYLAN (S):
          </note>
          <note>
            Herr ålderspresident! Jag tror inte att det är nu man ska göra
            det. Redan i höstas när vi lade fram den budget som gäller för
            2021 gjorde vi stora satsningar just för att kunna upprätthålla
            krisberedskapen och stödprogrammen men också naturligtvis för
            att förbereda oss för den minut det går att öppna igen.
          </note>
          <note>
            Nu säger Alexander Christiansson att det beror på regeringens
            restrik ­ tioner. Sanningen är den – och det har vi fått en del
            kritik för, men ändå stått upp för – att Sverige är ett av de
            länder som har infört minst restrik ­ tioner. Det är i den meningen
            att vi inte har haft den typ av lockdowns som vi sett i många
            andra länder såväl i vårt närområde som i andra delar av världen.
          </note>
          <note>
            Det har vi gjort just för att se till att göra vårt yttersta
            för att rädda människoliv och stävja smittan men att göra det
            genom åtgärder som vi ändå vet har en viss verkan, till skillnad
            från sådant som man bara kan tänkas slå till med. Det har man
            gjort i många länder, och det har visat sig att det inte har varit
            så enkelt.
          </note>
          <note>
            Det är klart att det har betytt väldigt mycket för vår ekonomiska
            utveckling. Den är i många stycken bättre än i många andra europeiska
            länder. Likväl är det så – och det tror jag att man ska vara väldigt
            ödmjuk med att säga – att vi kommer att på ett ordentligt sätt
            behöva gå igenom det som Alexander Christiansson talar om, nämligen
            krisberedskapen, men även lärdomarna från pandemin och dess effekter
            för sjukvård, människoliv och smittspridning och naturligtvis
            också ekonomi, företag och jobb. Det är precis som sägs här. Det
            är klart att det är många företag som upplevt och fortsätter att
            uppleva en ganska tuff situation därför att pandemin fortfarande
            fortgår.
          </note>
          <note>
            Även om vi ser att antalet konkurser minskat 2020 jämfört med
            2019 betyder inte det att det inte är företag som har gått i konkurs.
            Så är det, och så har det varit tidigare. Men det är viktigt att
            ta med sig att vi också ser en kraftig ökning av nyföretagande
            under andra halvan av förra året.
          </note>
          <note>
            Det är viktigt att ta med sig i detta. Det är en tuff situation
            för väldigt många. Men det är också många som känner den framtidstro
            som vi talar om och som är beredda att starta igång verksamhet.
          </note>
          <note>
            Vi kan ta den bransch som kanske har drabbats hårdast av dem
            alla, nämligen besöksnäringen – både på resesidan och hotell och
            restauranger med mera. Utöver de satsningar som jag redogör för
            och de stödprogram vi har jobbar vi också parallellt med en besöksnäringsstrategi.
          </note>
          <note>
            Där försöker vi tillsammans med branschen att ta in lärdomarna
            från krisen och det vi har varit med om för att se: Hur kan vi
            få ordentlig fart på en verksamhet som gick väldigt starkt innan
            krisen? Den är på många sätt redan en basnäring för Sverige och
            har potentialen att bli en ännu större och starkare basnäring
            efter krisen.
          </note>
          <note>
            Det är klart att vi jobbar i nära dialog och i tätt samarbete
            med branschen för att just kunna komma igen. Då är det viktigt
            att man gör det strukturerat. Det handlar om resurser men naturligtvis
            också om andra delar som kan vara till hjälp för företagen och
            de anställda där.
          </note>
          <note>
            Anf. 41 ALEXANDER CHRISTIANSSON (SD):
          </note>
          <note>
            Herr ålderspresident! Det här med storleken på restriktionerna
            är ju i sig inte så aktuellt i det här fallet eftersom småföretagarna
            har drabbats av restriktionerna. Oavsett hur stora dessa varit
            i jämförelse med andra länder är det fortfarande de som har försatt
            företagen i den här situationen. Det är det som är min poäng,
            och det var också det jag menade i mitt förra anförande.
          </note>
          <note>
            För 20 år sedan var Sverige ett av de sämsta länderna att driva
            företag i. I dag har vi relativt goda förhållanden tack vare de
            reformer av skatte ­ systemet som gjorts. Personligen tycker jag
            fortfarande att exempelvis regelkrångel, höga arbetsgivaravgifter,
            kompetensförsörjning och ökad brottslighet är hinder som hämmar
            tillväxtmöjligheter för småföretag i alltför stor utsträckning.
            Det vet jag inte minst själv, som har varit egen ­ företagare
            i många år.
          </note>
          <note>
            Vad jag utläser av svaren har inte Socialdemokraterna direkt
            några nya förslag för återstart. Och om Socialdemokraterna får
            igenom de skattehöjningar som det pratas om i partiet, hur tror
            ministern att det kommer att slå mot Sveriges småföretag?
          </note>
          <note>
            Vi kan ta höjda kapitalskatter som exempel. Ser inte näringsministern
            att det skapar en otydlighet och ryckighet som hämmar tillväxten
            enormt och att det riskerar att urholka konkurrenskraften? Resultatet
            blir att man inte investerar, att man hellre startar företag utomlands
            eller att man helt enkelt avstår från att starta företag eftersom
            det blir dyrare och svårare.
          </note>
          <note>
            Hur tror näringsministern att skatter på kapital, fastighetsskatt,
            bolagsskatt och att eventuellt återinföra förmögenhetsskatten
            kommer att slå mot det svenska näringslivet? Ministern sa ju själv
            att vi behöver köpstarka kunder i vårt land. Det är en retorisk
            fråga, för det är klart att det kommer att slå hårt mot näringslivet,
            som mer än någonsin är beroende av just en köpstark kundstock.
          </note>
          <note>
            Jag vet att många är intresserade av att få svar från Sveriges
            näringsminister på den här frågan. Jag skulle vilja ha ett ärligt
            svar på den, om det är möjligt.
          </note>
          <note>
            Anf. 42 Näringsminister IBRAHIM BAYLAN (S):
          </note>
          <note>
            Herr ålderspresident! Jag blir alltid lika förvånad. Sverigedemokraterna
            vill ju så oerhört gärna kalla sig Sverigevänner, men det finns
            inget parti som är lika upptaget av att banka ned landet Sverige
            i skoskaften och beskriva det så negativt det bara går.
          </note>
          <note>
            Ta det vi hörde precis nu, att Sverige skulle ha varit ett av
            världens sämsta länder att starta och driva företag i. Det är
            ju inte med sanningen överensstämmande, var e sig för 20 år sedan
            eller i dag. I nästan alla internationella jämförelser, oavsett
            om de gäller Europa eller är globala, håller sig Sverige framme
            högt upp, både när det gäller att starta och att driva företag.
            Det är mot den bakgrunden vi har fler och växande företag.
          </note>
          <note>
            Ja, vi är mitt i en pandemi, med allt vad det innebär. Då hjälps
            vi åt. Till det använder vi skattebetalarnas pengar, och dem får
            man just genom att ta in skatter. Hade vi inte bedrivit den finanspolitik
            vi har bedrivit, sparat i ladorna, hade vi aldrig kunnat klara
            av att stötta vårt näringsliv genom den kanske absolut värsta
            kris vi har genomlevt och förhoppningsvis behöver genomleva i
            modern tid.
          </note>
          <note>
            På samma sätt är det klart att skatter behövs om vi ska satsa
            på kompetensförsörjningen, som ju är väldigt viktig för företagen,
            och på infrastruktur, energiförsörjning, forskning, innovation
            med mera.
          </note>
          <note>
            Det tycks som sagt vara ett väldigt stort intresse hos just sverigedemokrater
            – som gärna vill kalla sig Sverigevänner, vilket gör det förvånande
            – att banka ned Moder Svea i skoskaften, samtidigt som man säger
            att vi ska ha väldigt låga skatter och ändå satsa på allt. Är
            man vuxen begriper man att det inte går att ha kakan och samtidigt
            äta upp den. Man får välja.
          </note>
          <note>
            Vårt val är väldigt tydligt: Vi ska se till att ta ett gemensamt
            ansvar, såväl för jobben som för företagandet.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2020/21:607 om åtgärder för regelförenkling
          </note>
          <note>
            Anf. 43 Näringsminister IBRAHIM BAYLAN (S):
          </note>
          <note>
            Herr ålderspresident! Tobias Andersson har frågat mig hur det
            kommer sig att regeringen inte har gjort mer för regelförenkling
            under pandemin och om jag och regeringen avser att vidta några
            åtgärder i närtid.
          </note>
          <note>
            Det övergripande näringspolitiska målet är att stärka den svenska
            kon ­ kurrenskraften och skapa förutsättning för fler jobb i fler
            och växande före ­ tag. F örenklingspolitiken är en viktig del
            i detta arbete. Effektiviserade och förenklade regelverk kan också
            understödja näringslivets återhämtning efter den pågående pandemin.
          </note>
          <note>
            R egeringen har vidtagit ett flertal åtgärder för att minska
            de kostnader och begränsningar som kan följa av regelgivning.
            Tillväxtverket har till exempel tidigare fått i uppdrag av regeringen
            att sammanställa och konkretisera förenklingsförslag för företag
            med utgångspunkt i erfarenheterna från F örenklingsresan. Regeringskansliet
            bearbetar nu de förslag som Tillväxtverket lämnat in. I Regeringskansliet
            pågår även en beredning av nya mål för förenklingspolitiken ,
            där u tgångspunkterna framgår av budgetpropositionen för 2021.
          </note>
          <note>
            M oderna och effektiva tillståndsprocesser är därtill en viktig
            fråga för regeringen. Regeringen har därför tillsatt en utredning
            med uppdrag att se över det nuvarande systemet för prövning enligt
            miljöbalken. Utredningen ska lämna förslag på åtgärder för att
            uppnå en modernare och mer effektiv prövning. Regeringen har också
            tillsatt en utredning som ska lämna förslag om enklare regelverk
            för mikroföretagande och moderniseringar i bokföringslagen .
          </note>
          <note>
            Länsstyrelserna har även fått i uppdrag att bland annat analysera
            möjligheterna att effektivisera myndigheternas prövningsverksamhet.
          </note>
          <note>
            D essa initiativ syftar till att minska krånglet och väntas leda
            till konkreta förenklingar för många olika företag , vilket är
            positivt i ljuset av den pågående coronapandemin.
          </note>
          <note>
            Anf. 44 TOBIAS ANDERSSON (SD):
          </note>
          <note>
            Herr ålderspresident! Under en längre tid har regelbördan tilltagit
            för det svenska näringslivet, så även kostnaderna för densamma
            och för den tillkommande administrationen. Sverigedemokraterna
            har därför återkommande verkat för lättnader på detta område.
            Vi har föreslagit strukturförändringar rörande exempelvis en ny
            ordning för regelimplementering och ett stopp för överimplementering
            av EU-direktiv. Men vi har också kritiserat enskilda omotiverade
            regler likt danstillståndet och hotelltillståndet.
          </note>
          <note>
            Hade regeringen innan pandemin bedrivit ett aktivt regelförenklingsarbete
            hade det underlättat för näringslivet när väl pandemins konsekvenser
            drabbade det. Det går endast att beklaga att så inte skedde. Det
            är dock direkt anmärkningsvärt att regeringen inte tagit tillfället
            i akt att nu, under pandemin, genomdriva en omfattande regelförenklingspolitik.
          </note>
          <note>
            Delar av näringslivet har i ett års tid varit hårt ansatta och
            blivit direkt beroende av de stödåtgärder som oppositionen lyckats
            driva igenom. Det går att diskutera stödåtgärdernas träffsäkerhet,
            deras storlek och den långa handläggningen, men de har behövts.
            I takt med att vi tar oss ur pandemin kommer de att behöva trappas
            av och den konstgjorda andningen avslutas.
          </note>
          <note>
            För att då underlätta återstarten krävs strukturförändringar
            för att säkerställa att den inte hämmas av dyr och omotiverad
            regelbörda och administration. Tyvärr har regeringen inte verkat
            för detta under pandemin trots både tid och förslag, inte minst
            från slutrapporten från Förenklingsresan. I stället har arbetet
            stannat upp. Återkommande har Ibrahim Baylan och regeringen skyllt
            det uteblivna regelförenklingsarbetet på pandemin.
          </note>
          <note>
            Missförstå mig inte, herr ålderspresident. Jag har all respekt
            och förståelse för att pandemin har utgjort en stor prövning såväl
            för regeringen som för riksdagen, men inte minst för svenska medborgare
            och företag.
          </note>
          <note>
            Ingen kan skylla Ibrahim Baylan för att regelförenkling inte
            prioritera ­ des i pandemins början, under de då rådande kaotiska
            formerna. Inte heller kan man påstå att ett aktivt regelförenklingsarbete
            vore den lämpligaste åtgärden att vidta i ett tidigt skede för
            att stötta de drabbade närings ­ idkarna. Däremot är det direkt
            uppenbart att ett aktivt regelförenklings ­ arbete i kombination
            med struktur- och processförändringar på området möjliggör en
            snabbare återhämtning för de drabbade delarna av ekonomin.
          </note>
          <note>
            När vi väl öppnar upp samhället på nytt vore det direkt förödande
            om regeringen fortfarande misslyckats på detta område. Då har
            man gått miste om ett ypperligt tillfälle att genomföra välbehövda
            åtgärder.
          </note>
          <note>
            Det kanske tydligaste exemplet på Ibrahim Baylans och regeringens
            misslyckande på området är avsaknaden av de nya målen för förenklingspolitiken,
            som skulle ha inkluderats redan i höstbudgeten men som ännu inte
            presenterats för riksdagen. Gång på gång har de skjutits upp,
            och nu kommer de att hanteras i riksdagen först efter sommaren
            på grund av regeringens snigelfart. De riskerar med andra ord
            att fördröjas ett helt år.
          </note>
          <note>
            Kan Ibrahim Baylan förklara och försvara varför så har blivit
            fallet?
          </note>
          <note>
            Anf. 45 Näringsminister IBRAHIM BAYLAN (S):
          </note>
          <note>
            Herr ålderspresident! Det är väldigt enkelt. Prio nummer ett
            för reger ­ ingen och naturligtvis för Näringsdepartementet har
            varit att stävja smittan och rädda människoliv. När det gäller
            just näringspolitiken har prio ett, prio två och prio tre varit
            samma sak: att se till att stötta de svenska före ­ tagen och
            de svenska löntagarna genom den här krisen – att hjälpa dem att
            övervintra.
          </note>
          <note>
            Jag tror att vi alla delar uppfattningen att denna kris har pågått
            alldeles för länge. Vi är alla ganska less på den, som individer
            och privatpersoner men naturligtvis också som företagare. Delar
            av tjänstesektorn har nu under mer än ett år tappat mellan 50
            och 100 procent av sin omsättning för att man inte har intäkter.
            Det är klart att det för de företagen har varit väldigt viktigt
            med en aktiv regering som ser till att stötta dem när de inte
            har intäkter och omsättning när det gäller likviditeten, för det
            är klart att den snabbt tar slut om man inte har några intäkter.
            Det har också varit viktigt för de företagen med en regering som
            hjälper till med de fasta kostnaderna, för har man inga intäkter
            är det svårt att betala fasta kostnader oavsett om det är hyran
            eller andra fasta kostnader, och en regering som ser till att
            stötta och hjälpa till med lönekostnaderna. Jag tror att de allra
            flesta gärna vill behålla sina anställda så långt det är möjligt,
            men om man inte får stöd och hjälp blir det oerhört svårt att
            göra det.
          </note>
          <note>
            Svaret på Tobias Anderssons fråga är, herr ålderspresident, att
            denna regering har prioriterat och kommer att fortsätta prioritera
            att stötta det svenska näringslivet och de svenska löntagarna
            genom den här krisen så att så många friska företag som möjligt
            överlever den här krisen och så många svenska löntagare som möjligt
            kan få vara kvar på sitt jobb.
          </note>
          <note>
            Vi vet av erfarenhet från tidigare kriser, om än inte lika breda,
            djupa eller långa som denna – finanskrisen är ett exempel – att
            om man inte hjälps åt riskerar man att tappa företag men framför
            allt arbetstillfällen som sedan inte kommer tillbaka. Det är erfarenheten.
            Det är därför regeringen har prioriterat och kommer att fortsätta
            prioritera, så länge vi är mitt i den här krisen, arbetet med
            att stötta det svenska näringslivet.
          </note>
          <note>
            Vi gör det med ett tiotal olika stödprogram och är väl uppe i
            14 eller 15 extra ändringsbudgetar, som vi har presenterat utöver
            de ordinarie, med hundratals och åter hundratals miljarder – jag
            tror att vi är uppe i 400 miljarder – som har gått till att stötta
            olika delar av det svenska samhället, inklusive de svenska företagen.
          </note>
          <note>
            Parallellt med det här har vi naturligtvis också fortsatt driva
            på en del processer. Jag redogjorde för några av de saker vi gjorde.
            En av de saker som återkommande kom upp oavsett var någonstans
            jag var i landet när jag gjorde min förenklingsresa var frågan
            om tillståndsprocesser. Det handlade inte bara om regelverket.
            Det var många som sa att de begrep regelverket men inte tillämpningen
            av det. Hur kan det komma sig att det tillämpas på ett sätt på
            ena sidan länsgränsen och på ett annat sätt på andra sidan länsgränsen?
            Det har varit olika i olika kommuner.
          </note>
          <note>
            Detta har vi fortsatt att jobba med , såväl mot de statliga myndigheterna
            som med att titta på själva regelverket. Vi har tillsatt utredare
            som går igenom detta och ser till att vi får mer effektiva och
            enkla beslutsprocesser utan att tumma på de intressen som jag
            tror att vi alla delar, nämligen ren miljö, rent vatten, ren luft
            med mera.
          </note>
          <note>
            Herr ålderspresident! Svaret är att vi har prioriterat att stötta
            det svens ­ ka näringslivet genom den här krisen, och det kommer
            vi att fortsätta göra.
          </note>
          <note>
            Anf. 46 TOBIAS ANDERSSON (SD):
          </note>
          <note>
            Herr ålderspresident! Tack för svaret, Ibrahim Baylan!
          </note>
          <note>
            Jag kan inte annat än konstatera att jag känner till de stödåtgärder
            som riksdag och regering har vidtagit. Jag och Sverigedemokraterna
            har ju varit högst delaktiga i att säkerställa att de har kommit
            på plats.
          </note>
          <note>
            Där jag och Ibrahim Baylan skiljer oss åt är i synen på vad som
            utgör en stödåtgärd. Det är onekligen så, vilket jag berörde i
            mitt första anförande, att om vi hade haft en aktiv regelförenklingspolitik
            skulle vi också ha kunnat ta bort den våta filt som dämpar delar
            av näringslivet och kunnat underlätta återstarten. För att ge
            näringslivet de förutsättningar det förtjänar behöver vi bedriva
            ett aktivt regelförenklingsarbete. Det är en form av stödåtgärd
            som regeringen tyvärr har lämnat helt därhän.
          </note>
          <note>
            Men trots regeringens undermåliga arbete på området har riksdagen
            fortsatt sitt ihärdiga arbete på området. Precis som skrivelse
            75 visade när den nyligen hanterades i näringsutskottet återfinns
            flertalet tillkännagivanden på regeringens bord som man har vägrat
            att ta tag i. Än fler kan det komma att bli i samband med att
            riksdagen innan sommaren kommer ska behandla motionsbetänkandet
            rörande regelförenkling.
          </note>
          <note>
            Bland de tillkännagivanden som redan existerar och som regeringen
            inte förmått färdigbehandla återfinns att fler statliga myndigheter
            bör få i uppdrag att underlätta företagandet i Sverige, att regeringen
            bör komma med ytterligare åtgärder för att förenkla företagandet
            och öka den digitala samverkan mellan myndigheter, att regeringen
            bör pröva att använda så kallade solnedgångsklausuler, vilket
            innebär att en bestämmelse inte varar tills vidare utan måste
            omprövas vid en viss tidpunkt för att säkerställa dess effekt,
            samt att regeringen bör verka för att EU-direktiv genomförs i
            nationell rätt på ett sätt som inte missgynnar företagens konkurrenskraft.
            Utgångspunkten bör vara att EU-direktiv ska införas på miniminivå
            i na ­ tionell lagstiftning och att effekterna för företagen,
            när det finns skäl att överskrida denna miniminivå, tydligt ska
            redovisas.
          </note>
          <note>
            Det finns med andra ord gott om existerande förslag på åtgärder
            att vidta när det kommer till regelförenkling, delvis utifrån
            dessa tillkännagivanden. Därutöver återfinns en mängd konkreta
            och färdiga förslag efter den så kallade Förenklingsresan som
            Ibrahim Baylan har belyst i denna interpellation. Han pratar sig
            ofta varm om den resan som genomfördes tidigare under mandatperioden.
          </note>
          <note>
            I den slutrapport som presenterades efter denna resa finns flera
            förslag kring både enskilda regler och processförbättringar som
            regeringen ännu inte har agerat på. I närtid kommer ytterligare
            förslag att regna in till regeringen eftersom Förenklingsutredningen
            snart är färdig.
          </note>
          <note>
            Herr ålderspresident! Mot denna bakgrund måste man fråga sig
            varför regeringen inte har kommit längre med att tillgodose dessa
            tillkännagivanden och varför Ibrahim Baylan inte har gått vidare
            med konkreta förslag som redan finns, som redan har presenterats
            för regeringen och som redan har fått stöd från berörda delar
            av näringslivet och andra intressenter.
          </note>
          <note>
            Vi har som sagt ett flertal tillkännagivanden där riksdagen har
            sagt till regeringen: Snälla, gör det här för att underlätta för
            det svenska näringslivet! Ändock har Ibrahim Baylan och regeringen
            valt att stanna upp i arbetet och inte gå vidare, inte avancera
            och inte bedriva ett effektivt regelförenklingsarbete.
          </note>
          <note>
            Anf. 47 Näringsminister IBRAHIM BAYLAN (S):
          </note>
          <note>
            Herr ålderspresident! Jag kan försäkra Tobias Andersson och dem
            som lyssnar om att det pågår ett aktivt arbete – jag har redogjort
            för en del av detta – och vi kommer naturligtvis att fortsätta
            med det.
          </note>
          <note>
            Tobias Andersson säger å ena sidan att det inte pågår något och
            å andra sidan att det kommer att komma utredningsförslag. De utredningsförslagen
            kommer ju för att regeringen har tillsatt dessa utredare eftersom
            vi vill se till att få så effektiva regelverk som möjligt.
          </note>
          <note>
            Addera det som också händer under den här pandemin, nämligen
            att vi, privatpersoner, myndigheter och företag, nu använder den
            digitala tekniken på en helt annan nivå än vad vi gjorde innan.
            Det gäller såväl företagens hantering som myndigheternas. Det
            ger väldigt stora möjligheter att skynda på förenklingsarbetet.
            Ibland kan det handla om en förenkling av en regel, ibland kan
            det handla om tillämpningen av den regeln och ibland, faktiskt
            ganska ofta, kan det handla om att man digitaliserar sitt sätt
            att arbeta – där är Skatteverket ett gott föredöme – och på så
            sätt förenklar för den enskilde men också vinner mycket tid och
            därmed också resurser som man kan omfördela till annat.
          </note>
          <note>
            Herr ålderspresident! Även om Regeringskansliet visserligen är
            stort – men det är mindre än regeringskanslier i många andra länder
            – har det som sagt inte obegränsat med resurser. Vi kan ta de
            frågor som vi nu diskuterar, regelförenklingar, som exempel. Det
            är två personer på Näringsdepartementet som jobbar med dessa.
          </note>
          <note>
            När vi gick in i den akuta krisen i mars förra året fick alla
            hjälpas åt, liksom vi har sett i många andra delar av vårt samhälle:
            i sjukvården och i äldreomsorgen; vi hjälps åt när det är väldigt
            tufft. Då är prioriteringsordningen som sagt att prioritera arbetet
            med att få fram stödåtgärder, rädda så många friska företag som
            möjligt och se till att löntagarna inte i onödan behöver gå från
            sina jobb.
          </note>
          <note>
            Enligt de gällande lagar och regler vi har går dessutom enkla
            frågor och interpellationer alltid före – det känner Tobias Andersson
            till. Där finns bestämda tidsgränser. Det är riksdagens både plikt
            och rätt att grans ­ ka regeringen och regeringens arbete. Då
            ska regeringen naturligtvis också svara inom bestämd tid. Det
            är prioriteringsordningen.
          </note>
          <note>
            Därutöver har vi som sagt drivit på det arbete som jag pratar
            om. Och det kommer vi att fortsätta göra, av alla skäl. Det gör
            vi bland annat för företagens skull. Men ur mitt perspektiv är
            dessutom varje krona man satsar på onödig byråkrati en förslösad
            krona.
          </note>
          <note>
            Lägg därtill de enorma möjligheter som nu växer fram. Tack vare
            att alltmer av den digitala tekniken och mognaden hos såväl våra
            företagare som medborgare och myndigheter nu växer finns också
            stora möjligheter att titta på inte bara regelförändringar och
            tillämpning av dessa regler; hur vi använder den digitala tekniken
            kommer också att kunna revolutionera detta. Där använder vi som
            sagt Skatteverket som förebild. Jag tror att vi alla har sett
            vad deras resa har inneburit genom åren.
          </note>
          <note>
            Anf. 48 TOBIAS ANDERSSON (SD):
          </note>
          <note>
            Fru talman! Jag vill återigen tacka Ibrahim Baylan för svaret.
          </note>
          <note>
            När Ibrahim Baylan skryter om att man har tillsatt en utredning
            för att kika på förenklingsåtgärder bör vi ha i minnet att Näringsdepartementet
            gjorde sitt yttersta för att kväva densamma. Det krävdes faktiskt
            en skriv ­ else från Svenskt Näringsliv, NNR, Företagarna och
            så vidare med en uppmaning till regeringen att tillskjuta de resurser
            som behövdes för att utredningen ens skulle kunna komma i hamn
            . Om jag hade varit Ibrahim Baylan hade jag alltså varit försiktig
            med att peka på utredningen som något positivt som regeringen
            står bakom, backar och ger det som stöd som behövs. Så har det
            nämligen inte alltid varit.
          </note>
          <note>
            Jag förstår att det finns begränsade resurser. Jag förstår att
            det finns olika prioriteringsordningar. Det jag har försökt att
            betona i den här interpellationsdebatten är faktumet att det redan
            finns ett ordentligt underlag. Det finns frågor som inte behöver
            utredas vidare. Det finns förslag på åtgärder från väl insatta
            intressenter, från F örenklingsresan , från tillkänna ­ givande
            n i riksdagen och så vidare . R egeringen hade kunnat ta tag i
            dessa och hade kunnat agera utan att det hade krävts en orimlig
            arbetsbelastning.
          </note>
          <note>
            Exempelvis har det länge funnits parlamentariskt stöd för att
            sluta överimplementera EU-direktiv. Trots det skyller regeringen
            på EU i stället för att göra någonting själva när skrivelse 75
            nyligen hanterades.
          </note>
          <note>
            Fru talman! Frågan jag ställer mig är ifall Ibrahim Baylan har
            lyckats genomföra någon förenkling, ta bort någon regel eller
            ändra i någon process för att underlätta för näringslivet. Finns
            det någonting som han faktiskt har lyckats ro i hamn, som har
            blivit av? Jag menar inte någonting som sitter fast i en utredning
            eller som regeringen ska behandla utan något konkret. Kan näringsministern
            ge något sådant exempel?
          </note>
          <note>
            Anf. 49 Näringsminister IBRAHIM BAYLAN (S):
          </note>
          <note>
            Fru talman! Vi fick i veckan höra att Sverigedemokraterna har
            som ambition att bli regeringsdugliga och att be om väljarnas
            förtroende att ingå i en regering alternativt i ett tätt regeringssamarbete
            med Moderaterna och Kristdemokraterna. När man lyssnar på Tobias
            Andersson blir man varse hur oerhört lång den resan är.
          </note>
          <note>
            De tror att det räcker med ett förslag som man sedan ska skicka
            fram i en proposition till riksdagen utan att se till att ta fram
            ordentligt underlag, se över konsekvenserna och vilka kostnader
            det medför för företagen eller det offentliga och att se till
            att det håller i en rättslig prövning. Man behöver utreda frågan,
            man behöver experter och jurister som tittar igenom det och man
            behöver ekonomer som ser över konsekvenserna och hur många miljoner
            eller miljarder det kommer att kosta. De tror att man bara kan
            skjuta från höften och säga: ”Nu är det klart.” Men det är mot
            den bakgrunden som vi fortsätter att driva på, genom utredningar
            men också konkreta förslag.
          </note>
          <note>
            Tobias Andersson vill gärna höra konkreta förslag. Jag har redan
            nämnt ett antal konkreta förslag som vi har presenterat. Det finns
            ytterligare en sak, som jag inte har nämnt men som också kom upp
            under Förenklingsresan: efterhandsdebitering. Det har regeringen
            gått vidare med och infört inom livsmedelssektorn, som ett exempel.
          </note>
          <note>
            Vi kommer naturligtvis att titta över de övriga förslagen och
            se till att underlätta så långt det är möjligt för våra företag.
            Varje krona till onödig byråkrati är som sagt en förslösad krona
            som behövs på andra håll, särskilt efter den här pandemin.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:611 om handläggning och ut
            ­ betalning av permitteringsersättningar
          </note>
          <note>
            Anf. 50 Näringsminister IBRAHIM BAYLAN (S):
          </note>
          <note>
            Fru talman! Arin Karapet har frågat mig vilka skyndsamma åtgärder
            jag tänker vidta för att påskynda handläggningen och utbetalningen
            av permitteringsersättningar till Sveriges företagare.
          </note>
          <note>
            Fru talman! Den pågående pandemin har fått stora konsekvenser
            för många företag, och restaurangbranschen är en av de branscher
            som är sär ­ skilt utsatt. För att drabbade företag ska kunna
            överbrygga krisen har regeringen presenterat ett flertal stöd
            som restaurangbranschen kan ta del av. Stöden har kommit att användas
            i stor utsträckning . Vi ser till exempel att de i hög grad går
            till bland annat besöksnäringen, däribland restaurangbranschen
            .
          </note>
          <note>
            Möjligheten att a nsöka om stöd för korttidsarbete för perioden
            december 2020 till juni 2021 öppna de den 29 mars i år, och Tillväxtverket
            påbörjade utbetalningarna under vecka 14. För att skynda på handläggningen
            har Tillväxtverket rekryterat över 200 nya handläggare sedan början
            av 2021 , och Tillväxtverket har fått ytterligare medel för att
            bl and annat korta handläggningstiderna .
          </note>
          <note>
            Fru talman! Parallellt med korttidsstödet finns andra stödåtgärder,
            där ­ ibland omställningsstöd, omsättningsstöd till enskilda näringsidkare,
            kre ­ ditgarantier – den så kallade Företagsakuten – och l ikviditetsstöd
            via skattekontot efter beviljande av anstånd med inbetalning av
            skatt. För att rädda fler jobb och företag har regeringen även
            föreslagit att flera av dessa stöd förlängs juni ut.
          </note>
          <note>
            Anf. 51 ARIN KARAPET (M):
          </note>
          <note>
            Fru talman! Tack, näringsminister Ibrahim Baylan, för svaret!
          </note>
          <note>
            Fru talman! Vi är snart inne på den 15:e månaden med coronapandemin.
            Covid-19 har slagit hårt mot vårt samhälle och har skördat många
            liv. Många har behövt begränsa sig. Det har varit nödvändigt att
            minska smittspridningen.
          </note>
          <note>
            Det är en ekonomisk kris, och den krisen befinner vi oss fortfarande
            i. Restaurangbranschen är en av de näringar som covid-19 har slagit
            hårdast mot. Det är en personalintensiv bransch. Att driva restaurang
            är inte som att driva ett industriföretag där man kan planera
            produktionen, där ordrarna kommer och där det är långa ledtider.
            Driver man en restaurang vet man inte när man öppnar klockan 10
            eller klockan 11 på morgonen hur många gäster som kommer under
            dagen. Det kan vara alltifrån noll till flera hund ­ ra.
          </note>
          <note>
            Restaurangerna har behövt begränsa antalet matgäster och se till
            att gästerna håller avstånd. Det har införts ett alkoholstopp,
            det vill säga att sista servering är klockan 20. Och klockan 20.30
            måste alla lämna restaurangen. Det är också hårda kontroller och
            restriktioner.
          </note>
          <note>
            Om man driver en sådan personalintensiv verksamhet och ersättningarna
            uteblir väntar konkursen runt hörnet.
          </note>
          <note>
            Jag är fullt medveten om att man inte kan rädda allt i en kris
            genom att tillhandahålla offentliga medel, men man går fram med
            restriktioner som i princip nästan innebär näringsförbud. Det
            hade varit mycket bättre om man bara hade sagt till alla restauranger
            att de skulle stänga igen och bara köra hemleveranser. Sedan hade
            man kunnat ta fram ett stöd liknande en avbrottsförsäkring eller
            dylikt. Det finns många alternativ. Men vi är inte där.
          </note>
          <note>
            Trots att många företagare gör rätt för sig har ersättningarna
            uteblivit. Det har varit en långdragen byråkrati och långa ledtider.
            Jag säger inte att regeringen inte har gått fram med coronastöd.
            Det har man gjort, men vad är poängen med stöden om pengarna fryser
            inne? Lönerna måste ju betalas ut, och räkningar måste betalas.
          </note>
          <note>
            Det här är en personalintensiv bransch. Vi vet att människor
            förlorar sina jobb där. Restaurangbranschen är en av de branscher
            med lägst trösk ­ lar för att ta sig in, både som ung och som
            invandrare. Branschen är ett perfekt exempel på hur invandrare
            som har kommit till Sverige har sparat ihop pengar, kanske tagit
            lån, lånat av sina släktingar eller gått ihop med släktingar för
            att starta ett företag och därigenom möjliggjort en mycket ljusare
            framtid för sina barn.
          </note>
          <note>
            Den här branschen har dock tagit väldigt mycket stryk. Det är
            som sagt en personalintensiv bransch, och vi vet att marginalerna
            där är väldigt små i normala tider. Inom branschen har man svårt
            att få krediter. Man lever på små marginaler.
          </note>
          <note>
            Jag vill ställa en fråga till näringsministern. I det skriftliga
            svaret kan jag läsa att man under vecka 14 har påbörjat utbetalningarna
            för det kvartal som har varit. Men vad är svaret till de restaurangägare
            som inte har fått sitt permitteringsstöd sedan augusti?
          </note>
          <note>
            Anf. 52 Näringsminister IBRAHIM BAYLAN (S):
          </note>
          <note>
            Fru talman! Jag log lite när Arin Karapet beskrev många av dem
            som kommer in i restaurangbranschen som unga och invandrare eftersom
            jag kände igen mig så väl i det. Så här är det ju. Det handlar
            inte bara om nyanlända, utan också många unga har det här som
            sitt första jobb.
          </note>
          <note>
            Jag har genom åren både öppnat och stängt restauranger och kan
            vidi ­ mera precis det som Arin Karapet pratar om. Man vet inte
            på förhand hur många gäster man får. Jag lärde mig tidigt i den
            restaurang där jag jobbade att vädret spelade väldigt stor roll.
            Om det var soligt gick dagen väldigt långsamt. Eftersom restaurangen
            låg i ett varuhus gick människor inte in. Om det däremot regnade
            gick dagen mycket snabbt. Ofta fick man dess ­ utom gå utan lunch;
            man jobbade på hela tiden. Så här är det. På så vis har den här
            branschen inte samma förutsägbarhet som industrin.
          </note>
          <note>
            Lägg därtill, fru talman, den tuffa situation som vi har haft
            på grund av pandemin. Nu säger Arin Karapet att vi borde ha stängt
            ned. Det är ju inte det förslag som hans parti har lagt fram,
            och jag uppfattar att det har funnits en stor samsyn i riksdagen
            att inte gå in i onödiga lockdowns med tveksamma resultat. Vi
            har sett sådana i en rad andra länder, och det finns inget entydigt
            svar på om det hade hjälpt.
          </note>
          <note>
            Nu är vi inne i den 14:e månaden sedan mars förra året då det
            här startade. Tyvärr hade det inte bara varit restaurangbranschen
            som vi hade behövt stänga om vi skulle ha följt Arin Karapets
            förslag. Resebranschen har med något litet undantag i slutet av
            sommaren och början av hösten befunnit sig i en kris där mellan
            80 och 100 procent av intäkterna är borta. Vi känner alla till
            hur oerhört tufft man har haft det i kultursektorn. Samma sak
            gäller andra delar av tjänstesektorn, till exempel hotellbranschen.
          </note>
          <note>
            Fru talman! Vi har försökt införa generella stöd för ett antal
            branscher för att hjälpa till när intäkterna av olika skäl tryter.
            Det kan vara på grund av pandemin eller restriktioner. Det kommer
            vi att fortsätta göra eftersom det är viktigt att se till att
            friska företag kan överleva.
          </note>
          <note>
            Men, fru talman, under det här året har många av stöden blivit
            betydligt större än vad vi eller någon annan från början prognostiserade.
            Vi har nästan fått bygga upp en helt ny verksamhet. Låt oss ta
            korttidsstödet som exempel. I mars förra året jobbade noll personer
            med detta stöd, eftersom det inte fanns. Nu jobbar över 500 personer
            med detta på Tillväxtverket. Som svar på din fråga om vad vi gör:
            Vi har skjutit till resurser så att man har kunnat anställa kvalificerade
            tjänstemän att ta sig an detta.
          </note>
          <note>
            Låt mig ge exempel på vad det har inneburit. Den 29 mars öppnades
            omgången för korttidsstöd för 2021. Den 13 april hade man fått
            in 13 461 ansökningar. Av dessa hade man redan bifallit 4 319
            ansökningar till en summa på 699 miljoner, enligt uppgift från
            Tillväxtverket. Det är klart att man jobbar på.
          </note>
          <note>
            När blir det fördröjningar? Jo, när det finns oklarheter med
            ansökan eller när man har svårt att få till en dialog med det
            företag som har gjort ansökan. Då kan det dröja. Det behöver inte
            betyda att det är något skumt, men när man använder så stora resurser
            av skattebetalarnas pengar måste man ändå göra kontroller.
          </note>
          <note>
            Anf. 53 ARIN KARAPET (M):
          </note>
          <note>
            Fru talman! Nej, jag är inte för en nedstängning. Jag tog det
            bara som ett exempel, men låt mig förtydliga det hela.
          </note>
          <note>
            När man säger att det kommer ett stöd inger man också ett hopp.
            Det här är pengar som företagen har varit med och producerat genom
            både sina anställda och sin verksamhet. Men när stöden uteblir
            dimper räkningarna fortfarande ned i brevlådan och löner måste
            betalas – de anställda har en hyra att betala.
          </note>
          <note>
            Inom restaurangbranschen har man en speciell relation till sina
            anställda. Som näringsministern sa, fru talman, har vi i våra
            familjer både restaurangägare och familjemedlemmar som har jobbat
            inom restaurangbranschen. Där vet man hur viktigt det är att ha
            en lojal servitris, bartender eller kock. Det är väldigt svårt
            att hitta spetskompetens och någon med hög arbetsmoral – den som
            alltid ställer upp när någon annan är sjuk eller då man har fått
            en stor bokning, till exempel vid högtider. Detta sliter på kroppen,
            men man har en speciell relation till de anställda och känner
            kanske att utan just den personen kommer verksamheten att gå under.
          </note>
          <note>
            Jag talade om långdragen byråkrati. Som exempel kan jag berätta
            om den anrika restaurangen Löwenbräu på Kungsholmen. Den har serverat
            stockholmarna fantastiskt tyskt öl och schnitzel. Bara man tänker
            på schnitzeln vill man åka dit och sätta tänderna i den. I 110
            år har man ser ­ verat stockholmarna högkvalitativ mat. Man har
            en helt annan atmosfär där företagsledaren, arbetaren och den
            ensamma personen, kanske pen ­ sionären, kan mötas vid baren.
            Varför? Jo, man älskar den där schnitzeln och den kalla ölen.
            Det här har försvunnit – tillfälligt. Det gäller dock att restauranger
            som Löwenbräu överlever. För om de går i konkurs är sådana möten
            inte längre möjliga.
          </note>
          <note>
            Det som har skett, fru talman, är att man har rätt till korttidspermittering.
            Näringsministern berättar om ansökningarna. Men min fråga gäller
            den långdragna byråkratin där man talar om jämförelsemånader då
            någon kanske har varit sjuk i några dagar. Det handlar om små
            detaljer som gör att man inte får ut en ersättning som är på tusentals
            kronor på grund av att en handläggare återigen ska titta på en
            ansökan som förmodligen hamnar i en annan kö där det är flera
            veckors väntetid. Efter det kan man plocka upp den igen. Om det
            är något vi är bra på i Sverige är det byråkrati. Vi är mästare
            inom det. Det är inget att sticka under stol med.
          </note>
          <note>
            Min fråga till näringsministern är: Ska företagare som Löwenbräu
            behöva sälja av tillgångar för att kunna betala ut löner? De har
            varit med och betalat in skatter tidigare. En annan restaurangägare
            som jag fick höra om har tagit över miljonen i lån från Spendrups
            för att kunna betala ut löner. Samtidigt vet de att de har rätt
            till ersättning från staten, men pengarna fryser inne på grund
            av byråkratin. Hur kommer ministern att påskynda utbetalningarna
            till de företag som har rätt till ersättning?
          </note>
          <note>
            Anf. 54 Näringsminister IBRAHIM BAYLAN (S):
          </note>
          <note>
            Fru talman! Det absolut enklaste svaret är att vi ser till att
            Tillväxtverket får ytterligare resurser. Sådana har vi skjutit
            till – över 400 miljoner i början av året, utöver de resurser
            de fick förra året, och ytterligare 260 miljoner första kvartalet.
            Det har inneburit att de har kunnat fortsätta att anställa människor.
            De har gått från noll anställda som jobbade med detta mars 2020
            till över 500 personer som sitter dagligdags och jobbar med det
            här.
          </note>
          <note>
            Parallellt med detta har vi betalat ut till dags dato över 30
            miljarder i korttidsstöd. Jag skulle tro att vi är uppe i 33–34
            miljarder som har utbetalats. Av naturliga skäl – precis de skäl
            som vi resonerar kring – är restaurang- och besöksnäringen en
            av de branscher som fått mest.
          </note>
          <note>
            När vi använder så mycket av skattebetalarnas pengar är det självklart
            också viktigt att vi ser till att de hamnar just hos de företag
            som har rätt till dem och inte hamnar i händerna på organiserad
            brottslighet eller lurendrejare. Finns det då sådana risker? Ja,
            den tidigare rikspolischefen Stefan Strömberg har lämnat en rapport
            över riskerna med detta och vad det skulle kunna innebära om det
            är öppet.
          </note>
          <note>
            Då resonerar en del: Ja, men om 5 procent hamnar fel då? Är det
            inte det mindre viktiga i sammanhanget? Men säg att det här korttidsstödet
            landar på 40 miljarder; hur mycket det blir vet ingen av oss i
            dag. 5 procent skulle då innebära att 2 miljarder av skattebetalarnas
            pengar skulle hamna i fickan på folk som inte har rätt till dem.
            Det kan vara organiserad brottslighet eller andra lurendrejare.
            Nej, det kan vi inte stå upp för. Vi måste se till att de här
            resurserna hamnar rätt.
          </note>
          <note>
            Vad innebär då detta? Ska vi acceptera hur långa väntetider som
            helst? Nej, det ska vi inte. Det är mot den bakgrunden vi jobbar
            aktivt med att se till att Tillväxtverket kan anställa folk och
            därmed hantera de här ansökningarna. Det är också mot den bakgrunden
            jag redogör för hur det ser ut med de ansökningar som har inkommit.
            13 461 ansökningar inkom från den 29 mars till den 13 april. På
            dessa två veckor hanterade och biföll Tillväxtverket 4 319 av
            dessa till en summa av 699 miljoner kronor. Man kan naturligtvis
            hantera ytterligare. Min bild är i dag att man har förstärkt och
            förfinat sitt arbete. Om ansökan är fullständig och korrekt gjord
            brukar det gå ganska mycket snabbare. Men det kan också vara så
            att det finns oklarheter.
          </note>
          <note>
            Precis som Arin Karapet säger är restaurangbranschen en bransch
            där antalet anställda kan skifta över säsongen. Det vet vi alla
            som har jobbat där. Det kan gå upp och ned ganska mycket. När
            man till exempel gör en kontroll hos Skattemyndigheten och märker
            att antalet som det har ansökts för och antalet som det har betalats
            arbetsgivaravgifter för inte är detsam ­ ma behöver det därför
            inte vara skumt i sig. Det kan bero just på att det går upp och
            ned med antalet anställda. Men man måste ställa frågan – det är
            rimligt. Går den processen tillräckligt smidigt går det också
            snabbare.
          </note>
          <note>
            Är det däremot så att det finns och fortsätter att finnas oklarheter
            tar det längre tid. Det är därför vi har skjutit till resurser.
            Vi har sett exempel där det har dragit alldeles för långt ut på
            tiden. Det är inte bra. Det är som sagt också därför vi har tillfört
            mer än 700 miljoner för att anställa ytterligare människor i syfte
            att hantera det här stödet, som finns till för att företagen ska
            övervintra. Därutöver – detta vill jag poängtera – har vi infört
            nio ytterligare stöd som restaurangbranschen har kunnat ta del
            av i olika delar.
          </note>
          <note>
            Anf. 55 ARIN KARAPET (M):
          </note>
          <note>
            Fru talman! Man skulle kunna sammanfatta detta med att det är
            väldigt många stöd. Företag som till exempel Volvo har ekonomiska
            muskler, en hel avdelning med jurister och ekonomer och en HR-avdelning.
            Men den lilla enskilda företagaren har kanske bara sig själv.
            När man ska få hjälp med något använder man en extern tjänst som
            oftast kostar väldigt mycket.
          </note>
          <note>
            Som vi hör är det inte bara ett stöd. Moderaterna har gått fram
            med ett förslag om att flytta över korttidspermitteringen till
            omställningsstödet. Blir man beviljad omställningsstöd visar man
            väl att man är en fläckfri företagare. Det är ju bättre om färre
            myndigheter har en relation till det grönmarkerade företaget och
            sköter kontakterna och processerna. Som restaurangägare eller
            butiksägare – eller småföretagare oavsett näring – har man oftast
            inte tid med myndighetskontakter. Man är helt beroende av att
            se till att företaget går runt. Man har kunder. Man måste leverera.
            Oftast har dessa personer också en familj att ta hand om. Väldigt
            sällan har de en egen fritid.
          </note>
          <note>
            Moderaterna har alltså gått fram med förslaget att baka in korttidspermitteringen
            i omställningsstödet. Överskrider handläggningstiden fyra veckor
            – betala ut stödet och gör noggranna efterkontroller!
          </note>
          <note>
            Nej, pengar ska inte betalas ut till organiserad brottslighet.
            Men vi vet också att det är när företagen går i konkurs som den
            organiserade brottsligheten slår klorna i restaurangerna. Det
            är bara att titta på rapporterna från Norrköping och Östergötland.
          </note>
          <note>
            Anf. 56 Näringsminister IBRAHIM BAYLAN (S):
          </note>
          <note>
            Fru talman! Det här är naturligtvis angelägna frågor. När vi
            någon dag förhoppningsvis kommer ur den här krisen kommer vi självklart
            att behöva gå igenom detta ordentligt för att se vad som har varit
            bra men också se vad som har brustit och se till att åtgärda detta.
            Det finns mycket att lära sig av en så här djup, bred och framför
            allt lång kris.
          </note>
          <note>
            När det gäller de konkreta frågorna om att göra ytterligare förändringar
            av hur de här stöden hanteras kan jag säga att jag tror att det
            vore väldigt oklokt att mitt i detta, som nu är igång på det sätt
            jag redogjort för, göra ytterligare förändringar som skulle fördröja
            stödet till företagen.
          </note>
          <note>
            Summorna för en del av dessa stöd kan komma att landa på 30,
            40 eller 50 miljarder – vi vet inte riktigt. Jag tror att många
            som lyssnar blir förvånade över att Moderaterna är beredda att
            betala ut så mycket av skattebetalarnas pengar i förhoppningen
            att man ska kunna kräva tillbaka dem i efterhand om det blir fel.
            Alla begriper ju att det bara fungerar om det är hederliga företagare
            som har rent mjöl i påsen. Om de inte har rent mjöl i påsen lär
            vi inte se röken av dessa avsevärda resurser från skattebetalarnas
            pengar.
          </note>
          <note>
            Ja, vi har problem med organiserad brottslighet redan som det
            är i dag. Vi ska inte se till att dessa brottslingar lättvindigt
            kan kasta sig över miljarder av skattebetalarnas pengar och därmed
            växa sig starkare. Vi ska se till att stötta våra företag. Det
            ska vara ordning och reda. Men vi ska också ha kontroller, så
            att pengarna går till de företag som har rätt till dem och som
            har rent mjöl i påsen, vilket lejonparten av Sveriges företag
            naturligtvis har.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2020/21:622 om företag som nekats
            kor t tidsstöd
          </note>
          <note>
            Anf. 57 Näringsminister IBRAHIM BAYLAN (S):
          </note>
          <note>
            Fru talman! Alexandra Anstrell har frågat mig hur jag avser att
            säkerställa att Tillväxtverket ges förutsättningar att fatta korrekta
            beslut rörande korttidsstödet, hur jag avser att säkerställa att
            ansvarig myndighet skyndsamt betalar ut stöd till de personer
            som är berättigade till det och hur tidtabellen för detta ser
            ut samt om det är min bedömning att det krävs några förtydliganden
            i regelverket och vilka åtgärder jag i så fall vidtar.
          </note>
          <note>
            Regeringen arbetar intensivt med att hantera konsekvenserna av
            den pågående pandemin och har presenterat ett flertal stöd för
            att mildra de ekonomiska effekterna för företag och företagare.
            Ett av dessa stöd är stödet vid korttidsarbete .
          </note>
          <note>
            Stödets omfattning har överskridit alla initiala prognoser vad
            avser både hur länge stödet har behövts, antalet ansökningar och
            den sammanlagda storleken på utbetalda stödbelopp. Dessutom har
            det inneburit en mycket stor och ny uppgift för Tillväxtverket.
            Regeringen har därför vid ett flertal tillfällen tillfört Tillväxtverket
            medel för att det ska vara möjligt att hantera processerna kring
            stödet vid korttidsarbete så effektivt som möjligt.
          </note>
          <note>
            För att bland annat korta handläggningstiderna har Tillväxtverket
            genom en extra ändringsbudget , som beslutades av riksdagen den
            24 mars i år, fått ytterligare 265 miljoner kronor i anslag. Tillväxtverket
            har också rekryterat närmare 2 5 0 nya handläggare sedan början
            av 2021 för att skynda på handläggningen .
          </note>
          <note>
            Det är självklart att de lagar och regelverk som finns ska följas.
            Det är uppenbart att Tillväxtverket har brusti t när det gäller
            hanteringen av överklaganden. Nu är det viktigt att myndigheten
            vidtar kraftfulla åtgärder för att förebygga att det händ er igen.
          </note>
          <note>
            Regeringskansliet har vidare täta kontakter med Tillväxtverket
            , och myndigheten arbetar med en åtgärdsplan som kommer att följas
            upp kontinuerligt för att se till att den får önskad effekt.
          </note>
          <note>
            Fru talman! Företag som drabbats ekonomiskt av coronapandemin
            har från och med den 29 mars i år kunnat ansöka om stöd vid korttidsarbete
            för perioden december 2020 till juni 2021 . Utbetalningar av beviljat
            stöd till företag påbörjades under vecka 14. Företag som söker
            stöd för hela perioden från december 2020 till juni 2021 kommer
            att kunna få sex måna ­ ders stöd utbetal a t efter att ansökan
            beviljats, det vill säga för december 2020 till maj 2021 . Företagen
            gör sedan en avstämning i juli och söker då, vid behov, stöd även
            för juni månad.
          </note>
          <note>
            Anf. 58 ALEXANDRA ANSTRELL (M):
          </note>
          <note>
            Fru talman! Tack , ministern , för svaret !
          </note>
          <note>
            Uppdrag granskning avslöjade före påsk att Tillväxtverket gång
            på gång fattat felaktiga beslut kring korttidsstöd till företag
            under corona ­ pandemin. Ett av felen rör den så kallade jämförelsemånaden
            , som används för att se vilken lönenivå de anställda hos ett
            sökande företag har legat på. Myndigheten använder fel månad och
            följer inte lagen, enligt både förvaltningsrätten och kammarrätten
            i Stockholm.
          </note>
          <note>
            Förvaltningsrätten har i minst 20 domar konstaterat att Tillväxtverket
            inte följer lagen när det gäller jämförelsemånaden. Tillväxtverket
            har försökt driva mål vidare men nekats prövningstillstånd i kammarrätten.
            De har nu överklagat till Högsta förvaltningsdomstolen. Men flera
            av domarna har redan vunnit laga kraft, och i slutet av mars låg
            över 5 200 överklaganden på hög för att avgöras i förvaltningsrätten.
            Det handlar alltså inte, fru talman, om något enstaka fall.
          </note>
          <note>
            Nu har det dessutom visat sig att många av ärendena inte är kompletta
            . Det saknas en massa saker i de olika ärendena, var för det dröjer
            ännu längre tid innan det kan avgöra s vad som är rätt och fel.
          </note>
          <note>
            Ministern säger i sitt svar att Tillväxtverket har brustit när
            det gäller hanteringen av överklaganden o ch att det är viktigt
            att myndigheten nu vidtar kraftfulla åtgärder för att förebygga
            att detta händ er igen.
          </note>
          <note>
            Ministern sa också i en tidigare debatt att lösningen är mer
            pengar till Tillväxtverket. Jag måste ändå ställa frågan: Om Tillväxtverket
            tolkar lagarna på sitt eget sätt, är inte lösningen då något annat
            än mer pengar?
          </note>
          <note>
            Ytterligare problem som många företagare har hört av sig med
            är att Tillväxtverket sägs vara en myndighet där man inte får
            en egen handläggare att ha kontakt med. V id telefonkontakt med
            Tillväxtverket finns det ingen som kan svara på var i hanteringen
            ärendet befinner sig eller när man kan förvänta sig ett svar.
            D et är också oerhört långa svarstider .
          </note>
          <note>
            Är ministern och regeringen okej med att vi har en myndighet
            vars beteende uppfattas vittna om att service helt saknas och
            som uppfattas motarbeta företagar e och därmed också sitt eg et
            namn , Tillväxtverket?
          </note>
          <note>
            En del företagare har nu varit utan stöd under i stort sett hela
            pandemitiden. De har fortsatt betala ut löner, skatter och arbetsgivaravgifter
            . Men någonstans får allt ett slut. Frågan är bara vad som tar
            slut först – pandemin eller företagarnas ork .
          </note>
          <note>
            När företag ska göra nya ansökningar ska de besvara frågan om
            företag et är på obestånd . Efter upp till 13 månader utan utbetal
            a t stöd är det många som tvingas svara ja på den frågan. Då sållas
            ansökan nästan per automatik bort eftersom stöd bara ska ut betalas
            till livskraftiga företag. Många företag kommer alltså inte att
            kunna söka därför att de har hamnat på obestånd på grund av T
            illväxtverkets oförmåga att handlägga deras ärenden .
          </note>
          <note>
            Jag undrar , fru talman, hur ministern ser på detta . Vad säger
            ministern till dessa företagare , när stöden inte når fram ? I
            praktiken tvingas företagare ligga ute med pengar i upp till 13
            månader. När kommer stöden?
          </note>
          <note>
            Anf. 59 Näringsminister IBRAHIM BAYLAN (S):
          </note>
          <note>
            Fru talman! Jag tar den sista frågan först. När det gäller kompletta
            handlingar är det, precis som jag sa i den förra debatten, i den
            här omgången, från december och framåt, som öppnade den 29 mars,
            13 461 ansökningar som inkommit fram till den 13 april. Under
            de två veckorna har man redan bifallit 4 319 av dessa ansökningar,
            och det belopp som beviljats är 699 miljoner. Och man ska jobba
            vidare.
          </note>
          <note>
            Varför går det snabbare nu? Jo, därför att vi steg för steg har
            sett till att de kan anställa ytterligare personal. Detta är ju,
            som jag har sagt i tidigare debatter, fru talman, en verksamhet
            som inte fanns i mars förra året efter ­ som vi tack och lov inte
            drabbats av någon pandemi tidigare. Men nu gjorde vi det, och
            det är mot den bakgrunden de har fått resurser. Det handlar inte
            om pengar utan om att ha kvalificerade tjänstemän som kan ta sig
            an de många ansökningar som har inkommit.
          </note>
          <note>
            Det är naturligtvis inte så, som Alexandra Anstrell försöker
            säga, att inga företag fått stöd. De allra flesta har fått korttidsstöd;
            över 32 miljarder netto har utbetalats sedan mars förra året.
            Väldigt många har kunnat ta del av omställningsstöd, liksom av
            stöd när det gäller arbetsgivaravgifter, skatteanstånd med mera.
          </note>
          <note>
            Under en sådan här djup kris, där många företag under alldeles
            för lång tid upplevt och upplever att intäkterna tryter, är det
            klart att vi hjälps åt och ser till att man kan övervintra. Detta
            innebär naturligtvis inte att vi kan lova att det inte blir några
            negativa konsekvenser; det tror jag att vi alla förstår.
          </note>
          <note>
            En del av de frågor som Alexandra Anstrell lyfter är, fru talman,
            svåra för mig att ge mig in i. Vi har den ordningen i vårt land,
            enligt den grundlag vi har, att regeringen lägger fram förslag,
            propositioner, för riksdagen. Riksdagen stiftar lag, och lagen
            utfärdas sedan av regeringen.
          </note>
          <note>
            Vi har sedan ett strikt förbud för regeringen och enskilda ministrar
            att påverka eller ge sig in i tillämpningen av dessa lagar. Den
            står myndigheterna för, särskilt gentemot enskilda. Detta är själva
            definitionen av ministerstyre, som det råder ett strikt förbud
            mot.
          </note>
          <note>
            Dessutom har vi en åtskillnad mellan domstolsväsendet, regeringen
            och riksdagen, vilket jag uppfattar att vi är helt överens om.
            Det finns till och med ett ord för detta – det heter att man inte
            ska kvälja dom. Så länge det, som Alexandra Anstrell lyfter, pågår
            en domstolsprocess är jag förhindrad att ge mig in i den diskussionen.
          </note>
          <note>
            Jag har dock varit väldigt tydlig, och när det visade sig att
            man lagt över 5 000 överklaganden på hög kallade jag upp ledningen
            för Tillväxtverket till Näringsdepartementet. De fick redogöra
            för skälen till detta men framför allt vilka åtgärder de ska vidta
            för att se till både att det blir fart på det och att det aldrig
            mer händer. De har redogjort för en åtgärdsplan som vi strikt
            och kontinuerligt kommer att följa upp för att se till att den
            genomförs, fru talman.
          </note>
          <note>
            Därutöver har vi som sagt skjutit till resurser, och vi ser att
            systemet är igång igen, tillsammans med många av de andra stödsystemen.
          </note>
          <note>
            Innebär detta att var och en som har ansökt kommer att få ersättning?
            Nej, det gör det förstås inte. De allra flesta kommer att få det,
            men för att det ska vara aktuellt måste man naturligtvis uppfylla
            de villkor som regering och riksdag har fastställt.
          </note>
          <note>
            Anf. 60 ALEXANDRA ANSTRELL (M):
          </note>
          <note>
            Fru talman! Tack, ministern, för svaret! Ministern säger å ena
            sidan att man inte får ha ministerstyre och å andra sidan att
            man följer upp en åtgärdsplan som man har beslutat om för att
            se om den får önskad effekt. Det går uppenbart att göra vissa
            saker, men bara de saker som regeringen själv vill.
          </note>
          <note>
            Restaurangbranschen går på knäna och resebranschen likaså. I
            januari hade jag en liknande debatt med ministern. Ministern sa
            då att regeringen löpande analyserar behovet av erforderliga åtgärder
            för näringslivet i en mycket svår tid. Jag undrar när ministern
            ska sluta analysera och i stället börja agera.
          </note>
          <note>
            Finns det någon röd tråd i regeringens agerande? Vill inte den
            rödgröna regeringen ha kvar någon besöksnäring när pandemin är
            slut? Är det därför ministern och regeringen vägrar agera för
            att dessa företag, som har varit livskraftiga, ska få de stöd
            de behöver? De får ju uppenbart inte alla stöd som är utlovade.
          </note>
          <note>
            Näringsministern har i dag och tidigare hänvisat till en mängd
            beslut som är fattade, och regeringen har också tagit fram en
            massa ändringsbudgetar. Ändå finns det väldigt många företagare
            som skriker på hjälp och inte har nåtts av de utlovade stöden.
            Det finns alltså företagare som exempelvis Jannica på Resebemanning,
            som väntar på att få pengar utbetalda sedan i somras. Det är faktiskt
            helt oacceptabelt! Om det ska behöva gå så lång tid måste något
            vara fel på riktigt. Nu är det inte bara ett företag som har det
            på detta sätt, utan det är ganska många. Håller inte ministern
            med om att det verkar väldigt konstigt?
          </note>
          <note>
            Stöd ska betalas ut till sunda företag. Men hur ska ett företag
            förbli sunt och ta del av de olika stöden om man inte får de pengar
            man har ansökt om? Det blir lite av ett moment 22; det håller
            väl ändå ministern med om?
          </note>
          <note>
            Regeringen har sedan pandemins start lovat och lovat, men det
            är tydligt bland Sveriges företagare att det uppfattas som mycket
            snack och lite verkstad. Ministern har tidigare i år uttalat att
            ”vi måste hjälpas åt under den här perioden för att vi ska övervintra”.
            Jag vill minnas att han sa det tidigare i dag också.
          </note>
          <note>
            Då är frågan: Med vilken del hjälper ministern och regeringen
            till att övervintra när stöden inte når fram överallt? Det är
            lite som att titta på en buffé genom en glasruta eller att beställa
            en maträtt som sedan går upp i rök.
          </note>
          <note>
            När kommer regeringen att förstå, frågade en företagare mig i
            går. När kommer man att förstå att besöksnäringen i Sverige är
            på väg att gå under? När har regeringen för avsikt att ta sitt
            ansvar, kavla upp ärmarna och ta beslut som faktiskt ger resultat
            i slutändan?
          </note>
          <note>
            För ganska länge sedan, den 7 oktober, svarade ministern mig
            på en skriftlig fråga att man ska analysera och följa utvecklingen.
            Då undrar man hur det egentligen går med önskan att följa utvecklingen
            och med analysen. Egentligen spelar ju inget av detta någon som
            helst roll om man inte har för avsikt att agera, så att man ser
            att stöden når ut hela vägen.
          </note>
          <note>
            I debatt efter debatt och i fråga efter fråga undrar vi vad som
            krävs för att regeringen ska agera för att säkerställa att de
            stöd som är utlovade också når fram till alla företagare. Många
            går nu inte längre på knäna, ministern. Många går på hörntänderna,
            om ens det. Man har belånat sig själv och sina familjer och har
            själv inte kunnat ta ut lön på väldigt länge.
          </note>
          <note>
            Företagare uppmanas att hålla i och hålla ut. Men om stöden inte
            når fram, hur ska de hålla ut? De måste ju ändå få mat på borden.
          </note>
          <note>
            Anf. 61 Näringsminister IBRAHIM BAYLAN (S):
          </note>
          <note>
            Fru talman! Sedan den här krisen började drabba oss – den fanns
            ju i Kina innan dess – har denna regering både lagt fram förslag
            och fått riksdagens godkännande för ett femtontal extra ändringsbudgetar.
            Ett tiotal stöd har införts. Många miljarder av skattebetalarnas
            pengar har utbetalats till företag som behöver stöd, antingen
            det har varit för fasta kostnader eller för lönekostnader när
            intäkterna har trutit på grund av pandemin. Så är det; det är
            ju ett faktum.
          </note>
          <note>
            Jag har ju själv varit i oppositionsrollen i åtta år, och det
            kanske hör till oppositionsrollen att hela tiden hävda att ingenting
            händer. Men just när det gäller den här perioden framstår det
            Alexandra Anstrell säger som väldigt verklighetsfrånvänt för de
            många skattebetalare som tittar på den här debatten. Ta till exempel
            korttidsstödet. Där har det under de gångna 13 månaderna utbetalats
            33–34 miljarder kronor av skattebetalarnas peng ­ ar just för
            att rädda så många som möjligt kvar på jobbet och för att rädda
            våra företag. Lägg därtill omställningsstöd och många av de andra
            stöden. De har varit effektiva.
          </note>
          <note>
            Hur kan jag då säga det fastän företagen drabbas? Jo, företagen
            drabbas för att vi är mitt i en pandemi. Tyvärr är det så. Jag
            kan säga detta för om vi jämför antalet konkurser kan vi se att
            det tack och lov var färre konkurser under pandemiåret 2020 än
            det var under 2019. Då är det klart att stöden har varit effektiva.
            Alla begriper att utan stöden hade konkurserna varit mångdubbelt
            fler än de är i dag.
          </note>
          <note>
            Hur 2021 kommer att se ut får vi naturligtvis titta på när året
            är slut. Mot den bakgrunden fortsätter vi med stöden.
          </note>
          <note>
            Ja, det har funnits en del fördröjningar och problem, framför
            allt för de ansökningar som inte har varit kompletta eller där
            man har haft svårt att få fram rätt uppgifter. Ja, det har funnits
            brister på Tillväxtverket.
          </note>
          <note>
            Jag försöker tolka mina medmänniskor positivt, men det lät faktiskt
            som om Alexandra Anstrell uppmanade mig att gå in i myndighetsutövning
            mot enskild eller att lägga mig i en domstolsprocess som är pågående.
            Precis som Alexandra Anstrell säger har ju Tillväxtverket överklagat
            frågan om jämförelsemånad till Högsta förvaltningsdomstolen, vilket
            alltså innebär att det är en rättsprocess som pågår.
          </note>
          <note>
            Jag tolkar det mer som en retorisk poäng när hon säger att ministern
            minsann inget gör än som en uppmaning att jag ska bryta mot grundlagen
            eller ge mig in i domstolsprocesser, för det är annars vad det
            lät som.
          </note>
          <note>
            Fru talman! Det är ett tufft läge. Tyvärr kommer det att fortsätta
            att vara det tills vi får igenom vaccineringen i Sverige och i
            många andra länder. Vi kommer att behöva fortsätta hjälpas åt.
            Då är det både för företagen och för löntagarna. Vi är ju helt
            överens om stöden till företagen, om än inte alltid metoderna.
          </note>
          <note>
            Däremot blev jag lite förvånad över det sista Alexandra Anstrell
            sa om mat på bordet, och jag skulle vilja ställa en fråga till
            henne om det. Jag delar hennes uppfattning, men varför är det
            i det läget viktigt att dra ned på stödet till löntagare? Varför
            vill Moderaterna ta bort det extra krisstöd som vi tillsammans
            med Centerpartiet och Liberalerna har infört när det gäller just
            den tillfälliga höjningen av a-kassan för att det är kris och
            nästan 100 000 människor har blivit av med jobbet? Är det inte
            viktigt för löntag ­ arna att ha mat på bordet, Alexandra Anstrell?
          </note>
          <note>
            Anf. 62 ALEXANDRA ANSTRELL (M):
          </note>
          <note>
            Fru talman! Om man tar ett beslut vill man ju att det ska bli
            på ett visst sätt. Blir det då inte på det sättet kanske man behöver
            ändra sitt beslut. I mina tidigare inlägg har jag försökt säga
            att vi nu har haft den här debatten hur länge som helst – så känns
            det – men inte så länge som en del företagare har varit utan stöd.
            Det tycker jag är anmärkningsvärt.
          </note>
          <note>
            Många människors livsverk, framtidsdrömmar och besparingar är
            redan borta, och många fler kommer att försvinna innan den här
            krisen är över. Det är förkrossande att höra deras historier,
            hur de har belånat sig själva och familjerna och hur de ställer
            om och anpassar sig och ändå straffas.
          </note>
          <note>
            Ja, vi är fortfarande i ett tufft läge i den svåra pandemin.
            Det är ett läge som är tufft för väldigt många. Då är det viktigt
            att man tar det ansvar som man behöver ta utifrån den position
            som man har. Då måste man också ta fram åtgärder som fungerar,
            och när det gäller de åtgärder som inte fungerar kan man ändra
            besluten.
          </note>
          <note>
            Det räcker inte med att regeringen följer utvecklingen noga.
            Företagare uppmanas att hålla i och hålla ut. Men hur länge ska
            de kunna hålla ut när de behöver mat på bordet? Att följa en utveckling
            kan varken betala räkningar eller mätta magar för våra företagare
            och deras familjer.
          </note>
          <note>
            Har ministern för avsikt att på allvar ta några som helst beslut
            för att göra skillnad för de företagare som stöden inte når ut
            till? Kan man fatta några beslut eller förändra några beslut,
            eller är det för mycket begärt? Är det kanske lite för mycket
            prestige i den frågan, herr minister?
          </note>
          <note>
            Anf. 63 Näringsminister IBRAHIM BAYLAN (S):
          </note>
          <note>
            Fru talman! Jag noterar att Alexandra Anstrell inte svarade på
            min fråga. Vi är helt överens om att vi ska stötta våra företag
            och företagare. Men varför föreslår Moderaterna mitt i brinnande
            pandemi att man ska dra ned på stödet till de löntagare som har
            blivit arbetslösa, också utan egen förskyllan? Varför ska a-kassan
            dras ned, mitt i brinnande pandemi, som Moderaterna föreslår?
          </note>
          <note>
            Jag hade behövt höra hur logiken är inom Moderaterna, men eftersom
            detta är sista inlägget får jag inte det.
          </note>
          <note>
            När det gäller stödet till företagen och företagarna genomför
            vi historiskt stora satsningar på ett sätt som man till exempel
            inte gjorde under finanskrisen när Moderaterna ledde regeringen.
            Vi gör detta därför att vi tror att det är viktigt att vi hjälps
            åt under denna väldigt svåra kris. Det handlar om att se till
            att i övrigt friska företag, så många som möjligt, kan överleva
            och övervintra. Krisen pågår fortfarande. Vi kommer därför att
            fortsätta hjälpas åt.
          </note>
          <note>
            På samma sätt fortsätter vi naturligtvis att kontinuerligt jobba
            med att se till att hanteringen av dessa stöd förbättras. Jag
            kan vara ödmjuk och säga: När vi införde dem i mars förra året
            var det en sak som var absolut viktig. Det var att få dem på plats
            hastigt eftersom stora delar av det svens ­ ka näringslivet då
            stod stilla. Det är klart att vi under året har sett till att
            jobba med att bygga upp organisationen. Det fanns ju ingen som
            jobbade med dessa stöd eftersom de inte fanns. I dag är det över
            500 personer som jobbar med dem. Ja, det har förekommit brister,
            och vi tar tag i dem.
          </note>
          <note>
            Nej, jag kommer inte att kunna lägga mig i domstolsprocesser
            eller myndighetsutövning mot enskild – det vore direkt olagligt
            – så länge dessa processer pågår.
          </note>
          <note>
            Då säger Moderaterna: Varför ändrar ni inte regelverket? Jag
            tror att det verkligen vore att göra både företagen och oss själva
            en björntjänst att ständigt hålla på och ändra regelverk. Då skulle
            man behöva börja om på nytt hela tiden. Det tror jag ingen av
            oss är betjänt av.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2020/21:612 om coronafonden
          </note>
          <note>
            Anf. 64 Statsrådet HANS DAHLGREN (S):
          </note>
          <note>
            Fru talman! Tobias Andersson har ställt två frågor till mig kring
            Europeiska unionens återhämtningsinstrument.
          </note>
          <note>
            Den första är om jag ser en risk i att misskötta ekonomier nu
            passar på att genomföra önskade satsningar på vår bekostnad och
            om regeringen avser att vidta några åtgärder för att förhindra
            det.
          </note>
          <note>
            Den andra är om jag ser en risk i att coronafonden inte får önskad
            effekt utan i stället bidrar till ett mer federalistiskt EU och
            om regeringen avser att vidta några åtgärder för att förhindra
            det.
          </note>
          <note>
            Fru talman! Svaret på den första frågan är nej. Återhämtningsinstrumentet
            ska inte ge någon generell ekonomisk kompensation till enskilda
            länder. För att en medlemsstat ska få ta del av pengarna ur återhämtningsfaciliteten
            finns tydliga kriterier. De å tgärder som kan finansieras ska
            redovisas i en återhämtningsplan för varje land. De ska långsiktigt
            stärka tillväxten . De ska främja sysselsättningen . De ska bidra
            till klimatomställningen och till den digitala omställningen.
          </note>
          <note>
            Detta kommer att granskas noggrant, av både kommissionen och
            EU:s medlemsstater, för att säkra att pengarna går till rätt saker.
            Om så inte varit fallet ska utbetalningar na inte genomföras .
          </note>
          <note>
            Fru talman! Svaret på den andra frågan är också nej. Alla beslut
            kring återhämtningsinstrumentet har fattats inom ramen för gällande
            fördrag. Det har inte här aktualiserats att ge EU några nya befogenheter
            i federalistisk riktning. Det är som bekant inte heller något
            som den svenska regeringen önskar, och vi kommer noga att bevaka
            att vi håller fast vid gällande kompetensfördelning.
          </note>
          <note>
            Återhämtningsinstrumentet är en unikt stor insats från EU:s sida
            för att återstarta de europeiska ekonomierna efter pandemin. Det
            har funnits delade meningar om storleken och om fördelningen mellan
            lån och bidrag. Men att den kompromiss som uppnåddes behövs för
            att möta den största krisen sedan andra världskriget står regeringen
            helt bakom. Det är påkallat att gå in med ett tillfälligt och
            välriktat stöd för att Europas ekonomi ska få en chans att återhämta
            sig .
          </note>
          <note>
            Anf. 65 TOBIAS ANDERSSON (SD):
          </note>
          <note>
            Fru talman! Den 24 mars klubbade riksdagen igenom EU:s stora
            skuldpaket efter att regeringen hade fått aktivt stöd av Centerpartiet
            och Liberalerna och passivt stöd av Moderaterna och Kristdemokraterna.
          </note>
          <note>
            Skuldpaketet, även kallat coronafonden, innebär att Sverige kommer
            att få betala 150 miljarder kronor, vilket motsvarar fem gånger
            så mycket som Polismyndighetens budget, främst till länder i Sydeuropa.
          </note>
          <note>
            Fru talman! Detta utgör enligt Sverigedemokraterna ett ekonomiskt
            och politiskt vansinne, både av praktiska och av moraliska skäl.
            Vi gjorde vårt yttersta för att sätta stopp för det hela, men
            tyvärr svek samtliga partier förutom Sverigedemokraterna och Vänsterpartiet
            Sverige och det svenska folket.
          </note>
          <note>
            Jag skulle ljuga om jag sa att det huvudsakligen var Hans Dahlgren
            och Socialdemokraterna jag var besviken på. I stället var det
            Moderaterna och Kristdemokraterna och deras svek som irriterade
            mig mest. Det kommer de också att få höra i framtida valrörelser.
          </note>
          <note>
            Men med det sagt, fru talman, ska jag säga att den ursprungliga
            tanken med stödpaketet var att man gemensamt skulle lyfta Europa
            efter pandemin. Som många gånger tidigare är dock EU sällsynt
            illa rustat för uppgiften. EU-kolossen har genom pandemin visat
            sig vara en byråkratisk mardröm, oförmögen att hantera alltifrån
            vaccin till grundläggande koordinering av rekommendationer för
            resor mellan medlemsländerna. Detta är det organ som svenska politiker
            valt att sätta sin tilltro till.
          </note>
          <note>
            I bakgrunden till coronafonden lurar också ett federalistiskt
            EU, som ser detta som en chans att tillskansa sig alltmer makt
            och inflytande. Gränserna mellan medlemsländernas självbestämmande
            och beskattningsrätt blir allt luddigare i avgränsningarna mot
            EU-byråkratin.
          </note>
          <note>
            När mycket av återhämtningsfonden fokuserar på grön omställning
            och digitalisering är det svårt att skaka av sig uppfattningen
            att politiker använder pandemin som en förevändning för att driva
            sina önskeprojekt, projekt som invånarna aldrig ställt upp på
            under normala omständigheter.
          </note>
          <note>
            Redan nu varnar EU:s revisorer för risken att delar av pengarna
            inte går till avsedda syften. Denna risk tydliggörs onekligen
            av att länder som kommer att erhålla stöd talar om förslag som
            sänkt pensionsålder, förkortade arbetsveckor och införandet av
            medborgarlön. Det är givetvis upp till dessa länder att avgöra
            vad de vill finansiera. Men svenska skattebetalare ska inte stå
            för notan.
          </note>
          <note>
            Fru talman! Tyvärr gör vi det nu, på grund av den regering som
            Hans Dahlgren företräder och de övriga politiska partier som inte
            vågade sätta stopp för detta.
          </note>
          <note>
            Jag frågade i min interpellation Hans Dahlgren ifall han ser
            en risk i att misskötta ekonomier nu passar på att genomföra önskade
            satsningar på vår bekostnad och ifall regeringen avser att vidta
            några åtgärder för att för ­ hindra det. Hans svar tyder på att
            regeringen nonchalerar det faktum att sydeuropeiska stater omgående
            valde att växla ned tempot efter att skuldpaketet var klubbat,
            givet vetskapen om de stundande svenska skattemedel som de kommer
            att tilldelas.
          </note>
          <note>
            Har Hans Dahlgren missat detta, eller ser han inga problem med
            det?
          </note>
          <note>
            Anf. 66 Statsrådet HANS DAHLGREN (S):
          </note>
          <note>
            Fru talman! Jag kan väl börja med att säga att vad jag saknar
            i Tobias Anderssons resonemang och också i hans interpellation
            är någon som helst fundering kring i vilket sammanhang hela denna
            diskussion förs.
          </note>
          <note>
            Det handlar nu om en pandemi vars härjningar hotar att bli ännu
            värre än de var när paketen antogs i fjol somras. Det är en humanitär
            kris med ett massivt mänskligt lidande. I kölvattnet är det också
            en ekonomisk kris av enorma proportioner. I land efter land har
            man tappat produktion. Massor av människor har blivit arbetslösa.
            Flera länder i EU tappade över 10 procent av sin produktion under
            förra året. Några har liknat pandemins effekter vid en naturkatastrof.
          </note>
          <note>
            Det är klart att jag håller med om att det i grunden är medlemsstaternas
            eget ansvar att bedriva en sund ekonomisk politik. Men den här
            ekonomiska krisen påverkar oss allihop runt om i hela Europa,
            vare sig vi vill det eller inte. Med den sammanflätning som finns
            mellan alla europeiska ekonomier är det av största betydelse också
            för jobben och välfärden här i Sverige att det går väl även i
            andra länder i Europa. Den insikten har jag tyvärr inte kunnat
            se något spår av i Tobias Anderssons interpellation.
          </note>
          <note>
            Det är också därför som jag menar att det var helt rätt av EU:s
            ledare att försöka komma överens om ett paket i fjol somras som
            satte fart på hjulen igen, som skulle skapa jobb och tillväxt,
            köpkraft och en rask återhämtning. Jag är verkligen glad över
            att det gick att få fram en kompromiss om det här i fjol, och
            jag är också glad över att Sverigedemokraternas försök tillsammans
            med Vänsterpartiet i riksdagen här för några veckor sedan att
            sätta stopp för överenskommelsen så kapitalt misslyckades.
          </note>
          <note>
            Anf. 67 TOBIAS ANDERSSON (SD):
          </note>
          <note>
            Fru talman! Tack för svaret från Hans Dahlgren! Jag vill vara
            tydlig med att jag skriver under på den problembild som Hans Dahlgren
            beskriver kring hur pandemin på ett abrupt sätt har slagit mot
            såväl Sverige som övriga delar av världen.
          </note>
          <note>
            Var vi däremot skiljer oss åt är när det gäller vart Sverige
            bör rikta sina resurser och var 150 miljarder gör mest nytta.
            Där är jag av uppfattningen att det finns stora delar av vår välfärd,
            vår ekonomi med mera som hade behövt den typen av resurser snarare
            än att vi skänker bort dem.
          </note>
          <note>
            Den svenska arbetslösheten stiger. Välfärdens hjältar sliter
            under undermåliga förhållanden. Poliser lämnar yrket på grund
            av för låga löner. Vårdköerna växer, och den psykiska ohälsan
            bland unga tilltar. Gängvåldet eskalerar, och vi tvingas höja
            pensionsåldern för att täcka upp hålen i statsfinanserna. Medan
            alla dessa problem breder ut sig i vårt samhälle väljer Hans Dahlgren,
            regeringen och övriga riksdagspartier, förutom Sverigedemokraterna
            och Vänsterpartiet, att skänka bort 150 miljarder till andra stater
            och deras medborgare.
          </note>
          <note>
            Och vad gör mottagarländerna för våra pengar, de pengar som svenskar
            redan slitit för och de pengar som vi kommer att fortsätta slita
            för i decen ­ nier framöver för att kunna betala tillbaka den
            skuld som regeringen har ådragit oss?
          </note>
          <note>
            Precis som jag berörde i mitt första inlägg passar andra stater
            på att nu luta sig tillbaka och ta det lugnt, medvetna om att
            vi försörjer dem. I anslutning till att riksdagen klubbade igenom
            skuldpaketet och därmed valde att vaska 150 miljarder i skattemedel
            stod det klart att Spanien ska testa att införa fyra dagars arbetsvecka.
          </note>
          <note>
            Förslaget kom från vänsterkanten och innebär ett tre år långt
            pilotprojekt som kostar 50 miljoner euro, motsvarande över en
            halv miljard kronor. Enligt planen ska EU-pengar subventionera
            alla anställdas extra kostnader under det första året för att
            sedan minska till 50 procent under år 2 och sedan 25 procent år
            3.
          </note>
          <note>
            Fru talman! Var detta vad Hans Dahlgren och regeringen hade tänkt
            sig? Ska vi betala för att spanjorer ska vara lediga på fredagar?
            Jag ser det som en ja- eller nej-fråga. Vi är nog många som undrar.
          </note>
          <note>
            Om svaret är ja, att regeringen hade tänkt sig detta, förtjänar
            väljarna att känna till det. Om svaret är nej, alltså att regeringen
            inte hade tänkt sig detta, kvarstår frågan om man avser att agera
            och vidta några åtgärder.
          </note>
          <note>
            Lägg därtill att Frankrike, som bekant har alldeles för mycket
            att säga till om inom EU, nu sagt att fonden skulle behöva fördubblas
            från 750 miljarder euro till 1 500 miljarder euro.
          </note>
          <note>
            Skulle det bli verklighet riskerar Sverige att behöva skeppa
            i väg ytterligare 150 miljarder kronor till dåligt skötta ekonomier,
            samtidigt som vi, likt jag beskrev tidigare, har en mängd problem
            här hemma som skulle må bra av utökade resurser.
          </note>
          <note>
            Fru talman! Jag önskar fråga Hans Dahlgren ifall han inte tror
            att de 150 miljarder som regeringen har skänkt bort skulle ha
            behövts här hemma.
          </note>
          <note>
            Anf. 68 Statsrådet HANS DAHLGREN (S):
          </note>
          <note>
            Fru talman! Jag vill börja med att verkligen invända mot det
            här sättet att ställa behov här hemma emot det europeiska samarbetet.
            Det är inte på det sättet som vi kan få resultat, vare sig i Europa
            eller för våra egna medborgare. Jag menar att om man beskriver
            Europeiska unionen som en byråkratisk mardröm som är oförmögen
            att ens klara att få fram vaccin, då har man en helt annan bild
            i alla fall än vad jag har av vad som är det verkliga i dag.
          </note>
          <note>
            Vi har ett arbete med att vaccinera nu, och det är väl 1 ½ miljon
            svenskar som har fått vaccinet i sin arm redan. Det har skett
            tack vare att Europeiska unionens medlemmar har arbetat tillsammans
            för att göra detta. Jag kan därför inte acceptera den här motsättningen.
          </note>
          <note>
            Jag kan heller inte acceptera Tobias Anderssons beskrivning av
            att vi ”vaskar” 150 miljarder. Uttrycket ”vaska pengar” fattar
            jag över huvud taget inte varifrån det kommer. Men jag menar så
            här: Tobias Andersson antyder i sin interpellation och också här
            i inläggen att svenska skattebetalare ska stå för notan när andra
            länder ska kunna sänka pensionsåldern, förkorta arbetsveckorna
            eller införa medborgarlön.
          </note>
          <note>
            Men det är helt enkelt inte sant. För det första har det inte
            betalats ut en enda euro från de här fonderna ännu. För det andra
            ska återhämtningspengarna användas bara till att betala för det
            som har godkänts i varje lands återhämtningsplan. De planerna
            har både kommissionen och vi i rådet möjlighet att påverka så
            att det inte blir fel.
          </note>
          <note>
            De riktlinjerna är väldigt tydliga om vad det är som ska finansieras.
            Jag ser i interpellationen att Tobias Andersson ironiserar över
            detta, men det är just för att hejda klimatkrisen och för att
            snabba på digitaliseringen som en stor del av de här pengarna
            måste användas.
          </note>
          <note>
            Jag vet ju att Sverigedemokraterna inte är så intresserade av
            klimatfrågan. De menar att klimathotet är överdrivet och att Parisavtalet
            skulle vara något slags pr-produkt. Men för alla oss andra, som
            tar klimatet på allvar, är det här en fantastisk möjlighet att
            både få en återhämtning i våra ekonomier och ta ett bra steg framåt
            för att möta klimatkrisen.
          </note>
          <note>
            För att söka de här pengarna måste varje land lämna in en återhämtningsplan
            som i detalj specificerar vad man söker till. Den granskas sedan
            av kommissionen och ska godkännas av rådet. Vad jag förstår från
            våra egna samtal med kommissionen om vår egen plan är de ganska
            noga med sin granskning av vad vi har tänkt lägga fram, och det
            finns inget utrymme här för att få pengar vare sig till medborgarlöner
            eller sänkta pensionsåldrar.
          </note>
          <note>
            Jag vill säga ett ord också om resonemanget om att vi belastar
            framtida generationer genom att sätta dem i skuld lång tid framöver.
            Jag tror inte på det. Jag tror att i den kris som vi nu befinner
            oss kommer alla att tjäna på att ekonomierna i Europa återhämtar
            sig. Alla kommer att tjäna på att jobben blir fler, att konsumtionen
            tar fart och att investeringarna ökar. För oss i Sverige, som
            exporterar 70 procent av allt vi exporterar just till andra EU-länder,
            är detta förstås absolut fundamentalt.
          </note>
          <note>
            Om det här skulle misslyckas, om vi skulle välja den mer isolationistiska
            linjen så att våra länder dras in i en nedåtgående spiral kommer
            det verkligen att bli dyrbart för kommande generationer. Då talar
            vi inte längre om några få miljarder per år utan om hot om stora
            tillbakagångar, stor massarbetslöshet och djup depression. Det
            är ingen framtid som jag skulle önska ens mina motståndares barn
            eller barnbarn.
          </note>
          <note>
            Anf. 69 TOBIAS ANDERSSON (SD):
          </note>
          <note>
            Fru talman! Tack, återigen, för svaret från Hans Dahlgren! Det
            är inte jag som har hittat på att den här fyradagarsveckan i Spanien
            ska finansieras av EU-medel, utan det har rapporterats om att
            det är ambitionen.
          </note>
          <note>
            Sedan stämmer det naturligtvis att medlen inte har betalats ut
            än. Jag är den första att hoppas på att man sätter stopp för det;
            det var därför jag lyfte frågan. Utifrån Hans Dahlgrens svar hoppas
            jag därför att Sverige kommer att försöka agera för att ändra
            detta. Det blir ju något märkligt att tro att vi skulle bidra
            till klimatet eller en förbättrad digitalisering bara för att
            vi finansierar spanjorers lediga dag. Det har jag svårt att få
            ihop, fru talman.
          </note>
          <note>
            Jag har berört det här tidigare, men av mycket att döma utgörs
            skuldpaketet av sedan länge välkända federalistiska drömmar och
            redan utpeka ­ de politiska ambitioner. Att investera i grönt
            och förnybart, strössla pengar över digitalisering och innovation
            och öppna upp för EU-skatter med mera är ingenting nytt. Det är
            återkommande önskemål från EU-eliten som nu förkläs till att framstå
            som coronarelaterade stöd.
          </note>
          <note>
            Motsvarande, eller dylik, fond har dessutom tidigare efterfrågats
            av euroländer för att just rädda euron.
          </note>
          <note>
            Det är med andra ord alldeles uppenbart att man öppnar för ett
            mer federalistiskt EU, inte minst genom ambitioner om skatter
            som Reuters redogjorde för så sent som i onsdags.
          </note>
          <note>
            Hur kan Hans Dahlgren blunda för de problem som finns på hemmaplan
            till förmån för att finansiera andra länders slapphänthet? Hur
            kan man blunda för att Sverige hade behövt medlen för att investera
            i vår svenska återhämtning innan vi delar ut dem till någon annan?
            Jag har så svårt att förstå, fru talman.
          </note>
          <note>
            Anf. 70 Statsrådet HANS DAHLGREN (S):
          </note>
          <note>
            Fru talman! Det här är en exceptionell kris – den värsta vi har
            upplevt sedan andra världskriget. Det märks i Sverige, men det
            märks ännu tydligare i andra delar av Europa.
          </note>
          <note>
            Exceptionella kriser kan behöva exceptionella lösningar. Det
            här är en engångsinsats, och det ska vara en engångsinsats. Det
            är inte tal om att ge EU några nya befogenheter i federalistisk
            riktning.
          </note>
          <note>
            Låt mig avslutningsvis säga att den här diskussionen har varit
            bra efter ­ som den har varit belysande för den ideologiska klyfta
            som uppenbarligen finns mellan socialdemokrater och sverigedemokrater.
            Det märks på argu ­ menten varifrån Sverigedemokraterna kommer
            i detta. De tror att vi klarar oss bäst om vi håller oss för oss
            själva, sköter vårt i vårt eget land, att ensam är stark – starkt
            lutande i nationalistisk riktning.
          </note>
          <note>
            Min erfarenhet är en helt annan. Sverige som nation har så mycket
            att vinna på att vara öppen mot omvärlden, söka samarbete, handla
            fritt med andra länder. Flera hundra tusen löntagare i landet
            är helt beroende av att Sverige kan leverera varor och tjänster
            till andra länder i EU. Deras jobb hänger på det europeiska samarbetet
            och att vi fullt ut deltar i detta.
          </note>
          <note>
            Jag har varit i arbetet ända sedan Sverige gick med i Europeiska
            unio ­ nen, och jag vet att vi i Sverige tjänar mångdubbelt mycket
            mer på att vara med på marknaden och i samarbetet jämfört med
            vad vi behöver betala.
          </note>
          <note>
            Jag förstår att det här inte låter bra i Sverigedemokraternas
            öron. Det som nu ska bli verkligen intressant framöver är att
            se hur mycket genomslag Sverigedemokraternas politik kommer att
            få i de nationalistiska tank ­ arna när de ska förhandla om en
            politisk plattform med moderater och kristdemokrater.
          </note>
          <note>
            Jag ser fram emot den diskussionen.
          </note>
          <note>
            Interpellationsdebatten var härmed avslutad.
          </note>
          <note>
            § 16 Svar på interpellation 2020/21:605 om ett polariserande
            debattklimat
          </note>
          <note>
            Anf. 71 Kultur- och demokratiminister AMANDA LIND (MP):
          </note>
          <note>
            Fru talman! Markus Wiechel har frågat mig vilka åtgärder jag
            vidtar för att stärka demokratin och minska polariseringen med
            efterföljande konsekvenser, vilka åtgärder jag och regeringen
            vidtar för att bidra till ett sakligt debattklimat i Sverige samt
            hur jag och regeringen verkar för att regeringens företrädare
            i sina respektive roller ska svara på frågor eller kritik från
            journalister eller folkvalda.
          </note>
          <note>
            Under 2020–2021, i samband med att demokratins genombrott i Sverige
            firar 100 år, genomför regeringen en satsning som innehåller flera
            insatser för att möta demokratins utmaningar i dag och rusta den
            för framtiden. Flera av dem handlar om att stärka människors förmåga
            och förutsättningar att delta i demokratiska processer. Bland
            annat har 14 statliga myn ­ digheter fått i uppdrag att genomföra
            kunskapshöjande och folkbildande insatser.
          </note>
          <note>
            Regeringens åtgärder för att värna det demokratiska samtalet
            mot hot och hat beskrivs i handlingsplanen Till det fria ordets
            försvar . Det handlar om ökad kunskap, stöd till dem som utsätts
            och ett stärkt rättsväsen. Under 2018 – 2020 har också kommittén
            Nationell satsning på medie- och infor ­ mationskunnighet och
            det demokratiska samtalet haft i uppdrag att arbeta med utåtriktade
            insatser som ökar människors motståndskraft mot des ­ information,
            propaganda och näthat.
          </note>
          <note>
            Regeringen har på senare år även genomfört ett stort antal åtgärder
            för att motverka och bekämpa våldsbejakande extremism och terrorism
            som rör bland annat Säkerhetspolisens och Polismyndighetens arbete,
            insatser av Skolinspektionen och Center mot våldsbejakande extremism
            samt flera olika lagstiftningsinitiativ.
          </note>
          <note>
            Fru talman! Jag anser att alla framträdande politiker och opinionsbildare
            har ett särskilt ansvar att hålla en god och saklig ton i den
            allmänna debatten. Det är ett ansvar som jag vet att hela regeringen
            tar på stort allvar. Det är också viktigt att de politiska partierna
            kontinuerligt för en intern diskussion om dessa frågor och odlar
            en kultur som utgår från att politiska samtal ska föras med respekt,
            lyhördhet och i god och saklig ton.
          </note>
          <note>
            Samtidigt är det viktigt att skilja på en kränkande och respektlös
            ton i debatten och på skarp kritik som har sin utgångspunkt i
            ideologiska åsiktsskillnader. Att exempelvis kritiseras för vilken
            politik man för och vilket parti man samarbetar med är inte detsamma
            som att inte bli respektfullt bemött.
          </note>
          <note>
            Avslutningsvis är det min uppfattning att såväl jag själv som
            övriga statsråd generellt har en hög tillgänglighet när det gäller
            frågor från jour ­ nalister och att vi även självklart gärna tar
            en politisk debatt med opposi ­ tionen eller svarar på frågor.
          </note>
          <note>
            Anf. 72 MARKUS WIECHEL (SD):
          </note>
          <note>
            Fru talman! Jag vill inledningsvis tacka statsrådet Amanda Lind
            för att hon deltar i debatten och för svaret på interpellationen.
            Jag vill också vara tydlig med att jag beklagar att det är Amanda
            Lind som måste stå här i dag. Mina skäl till att jag har lyft
            upp dessa frågor angår egentligen inte henne. Jag menar att vi
            återkommande har sett hur flera av statsrådets ministerkollegor
            agerar på ett sätt som jag kallar för djupt klandervärt. De agerar
            på ett ohederligt sätt inte värdigt en minister.
          </note>
          <note>
            Varför lyfter jag upp frågorna i dag? Som bekant har Sverige
            under många år haft ett gott debattklimat. Vi har sluppit mycket
            av de oanständiga angreppen som vi har sett i andra länder – inte
            minst nyligen i USA.
          </note>
          <note>
            Riksdagskollegor från olika partier har samtalat, debatterat,
            umgåtts och roat sig trots rejäla politiska motsättningar. Det
            är vackert och fint, vilket alla demokratier mår bra av.
          </note>
          <note>
            Fru talman! Det börjar bli mer tydligt att det har kommit att
            bli mindre viktigt att skilja mellan sak och person i Sverige
            samt att tala sanning. Vi ser lögner efter lögner i debatterna.
            Vi ser hur politiska företrädare ljuger om andra politiker och
            partier. Det är oanständigt.
          </note>
          <note>
            Statsrådet sa följande i sitt svar: ”Jag anser att alla framträdande
            politiker och opinionsbildare har ett särskilt ansvar att hålla
            en god och saklig ton i den allmänna debatten. Det är ett ansvar
            som jag vet att hela reger ­ ingen tar på stort allvar. Det är
            också viktigt att de politiska partierna kontinuerligt för en
            intern diskussion om dessa frågor och odlar en kultur som utgår
            från att politiska samtal ska föras med respekt, lyhördhet och
            i god och saklig ton.”
          </note>
          <note>
            Det här låter jättebra, och jag skriver under på vartenda ord.
            Jag kan inte annat än hålla med om andemeningen. Men varför är
            det samtidigt flera av regeringens företrädare – inte kulturministern
            – som främst av alla klagar på polariseringen i samhället som
            ändå råkar bidra mest till denna? Jag talar om statsministern,
            minister Morgan Johansson och minister Anders Ygeman med flera.
            Regeringens företrädare säger sig vara oroliga för bristen på
            respekt för demokratin men är samtidigt de som gör allt de kan
            för att bidra till detta fenomen – troligtvis för att de tror
            att de tjänar på det politiskt. Det är djupt beklagligt, fru talman.
          </note>
          <note>
            Anf. 73 Kultur- och demokratiminister AMANDA LIND (MP):
          </note>
          <note>
            Fru talman! Jag stod här i talarstolen och svarade på en snarlik
            fråga från Sverigedemokraterna så sent som i tisdags. Precis som
            Markus Wie ­ chel själv säger ska denna interpellationsdebatt
            handla om mitt tjänste ­ utövande som demokratiminister, och jag
            kommer inte här i talarstolen att recensera eller uttala mig om
            enskilda företrädare, oavsett om det handlar om ministrar, partiledare
            eller andra politiska företrädare.
          </note>
          <note>
            Det jag har försökt att beskriva i mitt svar, fru talman, och
            som jag som demokratiminister tar på allra största allvar, är
            de hot som vi ser mot det demokratiska samtalet i dag. Det är
            något som finns väl beskrivet i regeringens demokratistrategi,
            och det är något som jag och mina företrädare har tagit flera
            initiativ till att jobba med. Det handlar om att motverka hot
            och hat. Vi ser hur de ökar på olika sätt, inte minst hur framväxten
            av sociala medier påverkar. Det handlar om de stora globala techjättarna,
            hur vi kan hitta en klok reglering som värnar transparens och
            yttrandefrihet – där finns högt ställda krav och en högt ställd
            kultur i Sverige – och samtidigt minimera riskerna för att bli
            utsatt för rena olagligheter. Vi vet hur algoritmerna som ligger
            bakom dessa bolags affärsmodeller tenderar att främja extremt
            material.
          </note>
          <note>
            Det handlar om hur vi ger människor redskap att kunna delta i
            debatten. Vi vet att alldeles för många invånare i Sverige står
            för långt från den politiska debatten. Därför har man haft ett
            arbete inom kommittén för att främja det demokratiska samtalet
            och pekat ut ett antal saker som vi jobbar vidare med framöver.
          </note>
          <note>
            Sedan, fru talman, har jag sagt – också i mitt interpellationssvar,
            och det är något som jag fört samtal med bland andra riksdagens
            talman om i ljuset av att vi firar demokratijubileum i år – att
            partierna också har ett ansvar att fundera på de här frågorna.
            Men då vill jag vara tydlig med att det gäller att vi skiljer
            på begreppen i den här debatten.
          </note>
          <note>
            Att det finns åsiktsskillnader i Sverige, åsiktsskillnader mellan
            partier och mellan ideologier, är ingen hemlighet. Så har det
            varit tidigare också i Sverige. Polarisering som sådan kan ju
            vara något som skapar ett mer oförsonligt debattklimat, men det
            handlar också om att vi inte ska sticka under stol med att det
            finns stora åsiktsskillnader i Sverige. Det är också en del av
            det demokratiska samtalet. Man ska kunna debattera hårt i sakfrågor,
            ha ideologiska åsiktsskillnader och tycka olika i olika frågor
            utan att för den skull bli anklagad för att underblåsa en negativ
            polarisering. Det vänder jag mig mot.
          </note>
          <note>
            Med det sagt: Hot och hat hör inte hemma i det offentliga samtalet.
            Det hoppas jag att vi tillsammans kan göra vad vi kan för att
            stävja när det gäller både vilka kommentarer man släpper fram
            i sina Youtubekanalers kommentarsfält och hur vi själva beter
            oss och vad vi triggar igång och uppmuntrar i våra sociala kanaler.
          </note>
          <note>
            Jag vill också understryka det jag sa i mitt svar till riksdagsledamoten
            – att vi också måste skilja på kritik mot vilka partier man samarbetar
            med och mot ideologier.
          </note>
          <note>
            Vi måste också kunna titta på demokratifrågan på ett nyktert
            sätt. Det är naturligtvis stor skillnad på det och att tro att
            demokratin ska omstörtas över en natt, men vi måste kunna se och
            acceptera att det finns olika typer av utmaningar för vår demokrati.
          </note>
          <note>
            Flera av de förslag och åsikter som Sverigedemokraterna ger uttryck
            för riskerar om de får genomslag att på sikt försvaga vår demokrati.
            Det menar jag och regeringen, och det fortsätter jag gärna att
            föra samtal om i saklig och respektfull ton.
          </note>
          <note>
            Anf. 74 MARKUS WIECHEL (SD):
          </note>
          <note>
            Fru talman! Återigen vill jag poängtera att jag inte har kritiserat
            demokratiministern för att själv ha agerat polariserande på något
            sätt. Min kritik rör främst flera av hennes ministerkollegor,
            med statsministern i spetsen.
          </note>
          <note>
            Jag återkommer till en av frågorna jag ställer i interpellationen,
            som rör vad man gör för att företrädare för regeringen såsom statsministern
            ska svara på frågor som är aktuella.
          </note>
          <note>
            Det finns flera exempel där jag men även andra ledamöter har
            ställt interpellationer eller skriftliga frågor riktade till statsministern
            som rör statsministerns tjänsteutövning men där statsministern
            helt enkelt inte svarar. Han bollar över det till en annan minister,
            som får svara på de frågorna. Det här skulle jag säga är ett demokratiskt
            problem med tanke på att det finns flera tillfällen då frågorna
            är aktuella för just statsministern, som är den som leder regeringens
            arbete.
          </note>
          <note>
            Den fråga som vi debatterar här i dag skulle jag gärna ha ställt
            till statsministern om det hade varit möjligt med tanke på att
            den i stor utsträckning rör ministrarna i den svenska regeringen
            och hur ministrarna agerar.
          </note>
          <note>
            Återigen: Jag kritiserar inte att det finns åsiktsskillnader
            i Sverige, rejäla åsiktsskillnader, eller att man kritiserar andra
            partiers åsikter. Det är något väldigt sunt och något som är bra
            i en demokrati, och det är något vi alltid har haft.
          </note>
          <note>
            Mot bakgrund av det vill jag också betona vikten av att man skiljer
            på sak och person. Man ska kunna ha tuffa debatter men utan lögner
            och utan att hetsa och så vidare. Det här är något som jag vet
            att också ministern har lyft fram tidigare.
          </note>
          <note>
            Sist men inte minst: Så sent som i höstas prickades en av regeringens
            ministrar för just lögner. Ändå ser vi nu samma tendenser. Man
            ljuger fritt. Även om det här inte direkt rör det som kulturministern
            arbetar med till vardags rör det ändå regeringen, och med tanke
            på att statsministern sällan kommer hit för att själv svara på
            frågor landar det tyvärr på kulturministern att göra det.
          </note>
          <note>
            Anf. 75 Kultur- och demokratiminister AMANDA LIND (MP):
          </note>
          <note>
            Fru talman! Markus Wiechel pratar om hur viktigt det är att hålla
            sig till sanningen, att inte använda överdrifter och överord och
            liknande. Jag kan väl göra en allmän reflektion och tänka att
            för den som tittar på den politiska debatten blir det väldigt
            märkligt att Sverigedemokraterna använder sig av den retoriken.
          </note>
          <note>
            Jag ser ju själv vad som står på Sverigedemokraternas hemsida
            och i Sverigedemokraternas sociala medier och hur man paketerar
            budskap. Jag skulle ha mycket att invända om jag skulle gå in
            och exemplifiera flera av de uttalandena.
          </note>
          <note>
            Jag tycker också att det är anmärkningsvärt att Markus Wiechel
            i sin interpellation drar paralleller mellan regeringens, statsministerns
            och andra statsråds retorik och Donald Trumps. Det om något är
            väl en sanslös överdrift och en jämförelse som jag ser som närmast
            oförskämd.
          </note>
          <note>
            Med det sagt, fru talman, ser vi ju att demokratin i Sverige
            står stark. Den påverkas av en mängd olika saker. Det finns många
            delar av Sverigedemokraternas politik som jag menar riskerar att
            i förlängningen försvaga vår demokrati. Det är en debatt som jag
            menar att vi måste kunna ta utan att få tillmälen kastade mot
            oss. Vi måste skilja på åsiktsskillnader och att underblåsa en
            skadlig polarisering.
          </note>
          <note>
            Jag har stått här flera gånger, fru talman, och pratat om frågor
            om hot och hat på nätet. Här tycker jag också att det är slående
            att samtliga av de interpellationerna från Sverigedemokraternas
            sida har handlat om att man ska ha rätt att uttrycka sig och säga
            vad man vill snarare än att peka på de hot som faktiskt finns
            mot vår demokrati kopplat till hot och hat och att människor tystas.
            Det tycker jag är anmärkningsvärt.
          </note>
          <note>
            Anf. 76 MARKUS WIECHEL (SD):
          </note>
          <note>
            Fru talman! Jag är den första att beklaga alla de fullkomligt
            oacceptabla kommentarer som förekommit inte minst i sociala medier.
            Jag vet att kulturministern har varit utsatt för grova, oacceptabla
            påhopp från diverse personer. Men det är egentligen en annan debatt
            som jag gärna tar vid ett annat tillfälle. Det här rör främst
            regeringens roll i det alltmer polariserade politiska klimat som
            jag och många andra upplever.
          </note>
          <note>
            Det är inte särskilt konstigt att jag drar paralleller till USA,
            där vi har sett hur man har använt sig av lögner i det offentliga
            samtalet för att sparka mot politiska motståndare. Inte bara lögner
            – ibland har man dessutom uppviglat personer, vilket kan få förödande
            konsekvenser. Det här är inget som jag eller mitt parti över huvud
            taget står bakom.
          </note>
          <note>
            Statsministern gick ju faktiskt så långt att han i SVT:s program
            30 minuter varnade för att demokratin kan stå på spel om Socialdemokraterna
            förlorar valet. Det var så jag och många andra tolkade hans uttalande.
            Det är ett häpnadsväckande påstående.
          </note>
          <note>
            Att på det här sättet misskreditera sina politiska motståndare
            och den demokratiska och legitima oppositionen i ett land, det
            hör hemma i renodlade diktaturer. Jag säger inte att Sverige är
            en renodlad diktatur eller ens i närheten av det, men jag säger
            att den typen av uttalanden hör hemma i sådana länder.
          </note>
          <note>
            Att man återkommande, då och då, gör referenser till exempelvis
            Sverigedemokraterna och fruktansvärda ideologier som fanns förr
            är också något som jag i alla år har beklagat och tycker är djupt
            ovärdigt.
          </note>
          <note>
            Jag skulle kunna rada upp fler exempel, men jag har inte mycket
            tid. Jag vill avslutningsvis tacka ministern för den här debatten
            och säga att jag hoppas att hennes ministerkollegor tänker efter
            framöver.
          </note>
          <note>
            Anf. 77 Kultur- och demokratiminister AMANDA LIND (MP):
          </note>
          <note>
            Fru talman! Jag konstaterar återigen att Markus Wiechel i sitt
            avslutande inlägg gör precis det som han anklagar regeringen och
            mina minis ­ terkollegor för att göra.
          </note>
          <note>
            Det finns ingen som har förklarat oppositionen som illegitim.
            Det är något som upprepas av Sverigedemokraternas företrädare.
            Det finns ingenstans där statsministern har uttalat att vår demokrati
            är i fara.
          </note>
          <note>
            Däremot har statsministern, och det har också jag och flera av
            mina kollegor, påtalat att det finns delar av Sverigedemokraternas
            politik som vore negativa för vår demokratiska utveckling om de
            får genomslag. Det är något som jag tycker att vi måste kunna
            diskutera utan att få den typen av påhopp.
          </note>
          <note>
            Med det sagt, fru talman, är vår demokrati i Sverige väl värd
            att både värna och stärka för framtiden. Många delar ingår i detta.
            I år firar demokratin i Sverige 100 år, och regeringen har gett
            en mängd olika myndigheter uppdrag att genomföra demokratistärkande
            insatser under året. Delar av detta handlar om det demokratiska
            samtalet, men det handlar också om hur vi stärker demokratin och
            får fler människor att känna sig delaktiga i detta.
          </note>
          <note>
            Jag menar att vi som framträdande politiker har ett särskilt
            ansvar att föra ett sakligt och respektfullt samtal. Det blir
            i slutändan allas våra små handlingar och vägval som avgör tonen
            och klimatet i det demokratiska samtalet.
          </note>
          <note>
            Med detta sagt ska vi inte sticka under stol med att det finns
            åsiktsskillnader och stora ideologiska skillnader. Jag kommer
            att fortsätta att debattera mot Sverigedemokraterna om de sätt
            på vilka jag finner deras politik skadlig för vårt land.
          </note>
          <note>
            Interpellationsdebatten var härmed avslutad.
          </note>
          <note>
            § 17 Svar på interpellation 2020/21:620 om evenemangsstöd till
            bland annat kultur och idrott
          </note>
          <note>
            Anf. 78 Kultur- och demokratiminister AMANDA LIND (MP):
          </note>
          <note>
            Fru talman! Edward Riedl har frågat mig mot vilken bakgrund och
            vilka fakta jag uppger i medierna att evenemangsstödet är framtaget
            av regeringen och ett resultat av en överenskommelse mellan regeringen
            och januaripartierna. Edward Riedl har vidare frågat om jag kan
            redogöra för vilka skäl och initiativ som ligger till grund för
            att stödet nu kommer på plats.
          </note>
          <note>
            Den 1 april beslutade regeringen om en extra ändringsbudget med
            för ­ slag om införande av ett stöd till arrangörer av evenemang
            som innebär att staten står för delar av den ekonomiska risken
            om evenemanget inte kan genomföras eller måste begränsas i stor
            utsträckning till följd av restrik ­ tioner för evenemang med
            anledning av spridningen av covid-19.
          </note>
          <note>
            Av propositionen framgår att det nya evenemangsstödet är en av
            de åtgärder regeringen avser att vidta i enlighet med riksdagens
            tillkännagivande om att regeringen skyndsamt bör återkomma till
            riksdagen med förslag om ett garantistöd till kultur och idrott.
            I likhet med alla budgetrelaterade propositioner under mandatperioden
            är denna proposition ett resultat av en överenskommelse mellan
            regeringspartierna, Centerpartiet och Liberalerna, vilket därmed
            också angetts i kommunikationen av stödet.
          </note>
          <note>
            Stödet förutsätter också godkännande av Europeiska kommissionen
            innan regeringen kan fatta beslut om införande. Under förutsättning
            att riksdagen beslutar i enlighet med regeringens förslag kommer
            regeringen att återkomma när det gäller den närmare regleringen
            av stödet.
          </note>
          <note>
            Som jag tidigare framfört i kammaren är jag glad över att det
            finns en bred uppslutning kring betydelsen av ett levande kulturliv,
            en stark idrottsrörelse och ett starkt föreningsliv i hela landet.
            Jag och regeringen välkomnar också Moderaternas engagemang i dessa
            frågor, inte minst gällande evenemangsstöd.
          </note>
          <note>
            Regeringen har haft dialog med berörda aktörer under den tid
            krisen har pågått. Regeringen ser löpande över utformning och
            utveckling av åtgärderna och har tagit del av evenemangsarrangörernas
            behov av och förslag på ytterligare åtgärder.
          </note>
          <note>
            De restriktioner och allmänna råd som införts med anledning av
            covid-19 har medfört negativa ekonomiska konsekvenser för bland
            annat kultursektorn, idrottsrörelsen och det civila samhället.
            Av den anledningen har regeringen tillfört särskilda krisstöd
            till kultur, idrott och civilsamhälle utöver de generella stöden
            för jobb och företagande. Krisstöden har varit av stor betydelse
            och har bidragit till att dessa verksamheter har kunnat överleva.
            Jag ser fram emot en fortsatt dialog i dessa frågor.
          </note>
          <note>
            Anf. 79 EDWARD RIEDL (M):
          </note>
          <note>
            Herr ålderspresident! Tack, ministern, för svaret på interpellationen!
          </note>
          <note>
            Låt mig börja med att säga att jag är väldigt glad att vi har
            fått det här evenemangsstödet på plats. Nu kan vi faktiskt se
            till att stora delar av den svenska kulturen och idrotten och
            stora delar det svenska civilsamhället kan överleva denna pandemi.
            Därför är det viktigt att vi har kommit så långt i detta arbete
            som vi har gjort. Det handlar om Vätternrundan, Sweden Rock, ungdomscuper,
            scoutläger, musikaler, festivaler, teatrar och väldigt mycket
            annat.
          </note>
          <note>
            Vi kommer nu att få en extra ändringsbudget, som vi beslutar
            om nästa vecka, på bordet här i riksdagen. Där finns det evenemangsstöd
            med som riksdagen har beställt.
          </note>
          <note>
            Förra sommaren, herr ålderspresident, började ju stora delar
            av den svenska idrotten och kulturen desperat att höra av sig
            till politiken. Det man sa till politiken var att man har lagt
            ned mycket pengar och att man får svårt att överleva när man ställer
            in den här typen av arrangemang. Det pågick ett samtal – sannolikt
            mellan alla partier och de olika delarna av kultur- och idrottslivet.
          </note>
          <note>
            Detta resulterade i att vi förde samtal under hösten. Framåt
            jul, när det var uppenbart att pandemin skulle fortsätta, fördjupade
            Moderaterna samtalet med en stor del av dessa aktörer. Vi tog
            fram ett förslag till evenemangsstöd. Vi tittade på hur andra
            länder ute i Europa påbörjade utformningen av liknande stöd därför
            att de hade liknande problem. Vi satte oss ned med den svenska
            kulturen och idrotten och tittade på vad vi kan göra utifrån de
            svenska förutsättningarna och hur ett sådant stöd bör se ut i
            Sverige för att fungera här.
          </note>
          <note>
            Från Moderaternas sida tog vi fram ett sådant förslag och lade
            fram det på finansutskottets bord. Vi fick ganska snabbt stöd
            från Vänsterpartiet och Kristdemokraterna, och det har jag tackat
            båda dessa partier för. De bidrog också, vill jag säga, med ytterligare
            inspel för att förbättra förslaget. Sverigedemokraterna slöt också
            upp. Detta innebar att hela oppositionen var samlad, och både
            herr ålderspresidenten och ministern vet att det betydde att det
            fanns majoritet för Moderaternas förslag till nytt evenemangsstöd.
          </note>
          <note>
            Med detta i ryggen fortsatte en beredningsprocess. Jag hade också
            en interpellationsdebatt med kulturministern i den här kammaren.
            Jag sträckte ut en hand, både här i kammaren till regeringen och
            till regeringens representanter i finansutskottet. Jag sa: Anslut
            gärna! Hjälp till att förbättra förslaget! Se nu till att vi får
            det här på plats och kan rädda viktiga delar av svenskt kultur-
            och idrottsliv. Alla kanske inte bryr sig om allt, men de flesta
            av oss bryr sig faktiskt om något av detta. Vi vill ha de delarna
            kvar efter den här krisen.
          </note>
          <note>
            Dagen före beslut, herr ålderspresident, anslöt de fyra januaripartierna
            och sa att de också ställde sig bakom detta. Det gladde mig väldigt
            mycket. Jag har varit en av dem som har varit hårt arbetande tillsammans
            med kulturens och idrottens aktörer för att ta fram detta förslag.
            Det var väldigt glädjande, herr ålderspresident, att fler anslöt.
            Vi fick då en enighet i riksdagen för vad regeringen skulle återkomma
            med.
          </note>
          <note>
            Låt mig säga, herr ålderspresident, att jag blev en smula arg
            och besviken – det är sällan jag blir arg, men då blev jag det
            – när kulturministern den 1 april gick ut på en presskonferens
            och lät antyda att det var regering ­ en som hade gjort detta
            arbete. Kommunikationen från regeringens hemsida lät också tydligt
            meddela att det var regeringen som hade gjort det här jobbet.
            Detta, herr ålderspresident, är helt enkelt inte sant.
          </note>
          <note>
            Det som är sant är att de fyra januaripartierna anslöt i efterhand.
            Det som är sant – och det har jag också återkommande sagt i debatter
            inför detta – är att kulturministern och regeringen har gjort
            mycket bra när det gäller kultur och idrott. Man har lagt in pengar
            och krisstöd, och det har varit bra. Detta har jag också sagt,
            herr ålderspresident, för jag tycker att man ska hålla sig till
            det som är sant.
          </note>
          <note>
            Den 1 april gjorde kulturministern, tycker jag, inte riktigt
            det som är värdigt en minister när hon lät antyda att man hade
            gjort något som man inte hade gjort och ta åt sig äran för andras
            arbete. Visst, herr ålderspresident, kände jag ett litet sting
            därför att jag hade lagt ned många timmar på detta, men framför
            allt kände jag min ilska den dagen för alla dem inom kulturen
            och idrotten som hade lagt ned så mycket arbete för att hjälpa
            Moderaterna att ta fram detta. Att regeringen försökte ta åt sig
            äran för allt deras arbete tyckte jag inte kändes bra.
          </note>
          <note>
            När vi ringde upp de olika medier som regeringen, eller kulturminis
            ­ tern, hade haft på presskonferensen sa de hela tiden: Det här
            är ju reger ­ ingens arbete och inte något annat. Vi fick förklara
            och försöka få fram en annan bild. En del medier gjorde korrigeringar,
            andra inte.
          </note>
          <note>
            Herr ålderspresident! Jag tycker inte – och det var därför jag
            ställde dessa frågor till kulturministern – att man ska åt sig
            äran för arbete som andra gör. Jag tycker att man ska hålla sig
            till det som är sant, rätt och riktigt. Jag har försökt att vara
            sjyst i denna debatt. Jag räckte ut en hand under den tid vi tog
            fram förslaget, och jag tycker att regeringen borde ha kunnat
            göra ungefär på samma sätt.
          </note>
          <note>
            Anf. 80 Kultur- och demokratiminister AMANDA LIND (MP):
          </note>
          <note>
            Herr ålderspresident! Om jag ska börja med det som jag uppfattar
            att Ed w ard Riedl är upprörd över handlar det om att inte regeringen
            eller jag i just den här kommunikationen lyfte fram att Moderaterna
            har varit en drivande kraft i arbetet i finansutskottet och i
            kopplingen till tillkännagivandet. Det har jag, herr ålderspresident,
            inga problem med att säga. Det har inte varit någon hemlighet.
            Jag är glad över Moderaternas engagemang generellt för kulturen
            och idrotten, som inte minst varit väldigt tydligt den senaste
            tiden, och hur man har jobbat med frågan om evenemangsstöd i finansutskottet.
          </note>
          <note>
            Jag har själv, herr ålderspresident, haft mycket dialog med evenemangssektorn
            och tagit del av deras förslag till ett evenemangsstöd. Och jag
            vet att Moderaterna har varit en drivande kraft i frågan.
          </note>
          <note>
            Herr ålderspresident, Liksom när det gäller alla budgetrelaterade
            propositioner under den här mandatperioden behöver regeringen
            nu ta ansvar för det som läggs fram. I sak är den här propositionen
            förhandlad mellan regeringen, Centerpartiet och Liberalerna. Det
            var helt enkelt enbart därför som jag uttryckte mig på det sättet.
            Det är ju inte brukligt att regeringen lägger fram ett förslag
            och säger att det är någon annans, utan vi behöver ta ansvar för
            det.
          </note>
          <note>
            Hur det här sedan uttrycktes i kommunikationen är på intet sätt
            ett tecken på att jag eller regeringen inte låtsas om att det
            finns ett engage ­ mang i den här frågan från Moderaterna eller
            riksdagens övriga partier. Jag vill också understryka att kommunikationen
            kring förslaget om evene ­ mangsstöd inte skiljer sig från andra
            tillfällen då regeringen har tagit fram åtgärder i enlighet med
            tillkännagivanden. Precis som det står i propositio ­ nen är det
            här en del i det som vi sedan kommer att se som ett svar på riksdagens
            tillkännagivande. Vi lyfter fram evenemangsstödet och också hur
            det övriga stödet till kulturen och idrotten ska ses som en del
            av detta. Sedan är ju inte tillkännagivandet slutbehandlat än.
          </note>
          <note>
            Jag vill komma tillbaka till den debatt som jag och Ed w ard
            Riedl hade här i kammaren för någon månad sedan, vilken jag uppskattade
            mycket. Vad jag sa då och tycker är bra är att det nu finns en
            samsyn och insikt från riksdagens partier om att kulturen, idrotten
            och den breda evenemangsnäringen har drabbats väldigt hårt av
            pandemin, att det krävs flera olika typer av insatser, att det
            inte bara finns en lösning som passar alla och att det behövs
            stöd här och nu för att kunna dra igång produktion men också att
            garantistödet fyller en så viktig funktion.
          </note>
          <note>
            Herr ålderspresident! Regeringskansliet jobbar nu intensivt för
            att få det här förslaget på plats så snart som möjligt. Det förs
            nu en dialog med aktörer inom evenemangssektorn. Vi försöker naturligtvis
            också se vad intentionen var från finansutskottet, så att vi kan
            landa så rätt som möjligt.
          </note>
          <note>
            Samtidigt har vi en utmaning – det vet jag att Edward Riedl också
            känner till – med EU-kommissionens begränsningar. Vi försöker
            nu skapa ett stöd som blir så träffsäkert som möjligt för den
            här sektorn.
          </note>
          <note>
            Jag ser naturligtvis fram emot fortsatta diskussioner om både
            det här förslaget och om hur vi ska fortsätta att stötta vårt
            kulturliv, vår idrottsrörelse och vår evenemangsnäring framåt.
          </note>
          <note>
            Anf. 81 EDWARD RIEDL (M):
          </note>
          <note>
            Herr ålderspresident! Det som kulturministern är inne på, hur
            regering ­ en uttrycker sig, har varit en återkommande fråga.
            Jag ställde den här interpellationen just för att regeringen konsekvent
            har uttryckt sig på ett sådant sätt att man försöker ta åt sig
            äran för arbete som andra gör. När det gäller de förslag som Moderaterna
            har tagit fram under den här krisen vad gäller stöd till enskild
            firma, handelsbolag, kommanditbolag med mera har regeringen konsekvent
            också i de fallen motarbetat, förhalat och försökt att inte få
            dem på plats. När det väl kommer så långt att det blir på det
            sättet säger regeringen: Det är vi som har gjort det här arbetet.
          </note>
          <note>
            Herr ålderspresident! Jag tycker att det är ett ofog, om jag
            ska vara helt uppriktig, att man säger att man har gjort något
            som någon annan har gjort.
          </note>
          <note>
            Kulturministern är ju också demokratiminister. Jag har hört henne
            i de ­ batten här tidigare och vill bara instämma i mycket av
            det som kulturminis ­ tern har sagt om hur viktigt det är att
            man står upp för de riktigt viktiga värdena i den svenska demokratin.
            Ett av dem är att man ska försöka hålla sig så mycket man kan
            till det som är sant, rätt och riktigt, och det tycker jag att
            regeringen själv bör göra i kommunikationen och inte ta åt sig
            äran för arbete som andra gör. Det var därför jag ställde den
            här interpellatio ­ nen.
          </note>
          <note>
            Jag uppskattade också den debatt som jag och kulturministern
            hade senast. Och jag betvivlar inte – det sa jag då också – att
            de stöd som regeringen har tagit fram har varit bra. Men de är
            inte tillräckliga, och det tror jag att vi var överens om. Våra
            förslag kompletterade de stöd som regeringen hade tagit fram.
          </note>
          <note>
            Skillnaden, herr ålderspresident, är att jag bekräftade regeringen
            för detta arbete som jag tyckte att de hade gjort bra, medan regeringen
            försöker säga att de har gjort det som andra har gjort. Jag tycker
            att det är ett ofog; det kommer jag inte ifrån.
          </note>
          <note>
            Om vi ska ha ett respektfullt samarbete i de här frågorna, vilket
            jag hoppas att vi kan ha framgent, tror jag att det är ett dåligt
            sätt att bemöta representanter för andra partier att jobba på
            det sättet.
          </note>
          <note>
            Arbetet med evenemangsstödet pågår ju nu, och jag hoppas och
            tror att vi har precis samma ambitioner.
          </note>
          <note>
            Samma dag som kulturministern hade sin presskonferens och berättade
            att regeringen hade tagit fram något som de inte hade gjort ringde
            statssekreteraren från Näringsdepartementet och ville ha Moderaternas
            hjälp med detaljerna i förslaget. Självklart hjälpte vi till med
            det, för vi vill ju att det här ska bli bra, precis som jag förutsätter
            att regeringen vill det.
          </note>
          <note>
            Jag uppskattar en bra debatt. Den kan vara tuff, men jag tycker
            att man ska hålla sig till det som är sant, rätt och riktigt,
            och det tycker jag är värden som också en kultur- och demokratiminister
            borde hålla högt.
          </note>
          <note>
            Jag har med detta sagt en fråga utifrån det som presenterades
            gällande själva förslaget. Moderaterna hade föreslagit att man
            skulle avsätta 3 ½ miljard, och regeringen prutade ned det till
            3 miljarder, åtminstone på presskonferensen. Jag hoppas att regeringen
            funderar över detta. Det här är ju ett rättighetsbaserat stöd,
            så om pengarna tar slut får man tillföra mer pengar i vilket fall
            som helst.
          </note>
          <note>
            Min fundering är vilken typ av beräkningsmodell regeringen använder
            för att ta bort pengar från grundförslaget. Det svenska förslaget
            om stöd är mer omfattande än de förslag som har tagits fram i
            övriga Europa – Neder ­ ländernas och Tysklands kanske är mest
            lika. Här täcker det ju en del av civilsamhället, scoutrörelsen
            med mera – både kultur och idrott. Med vilka beräkningsmodeller
            tror man att det ska bli billigare än de stöd som täcker mindre?
            Det är en fråga som kulturministern också gärna får svara på.
          </note>
          <note>
            Anf. 82 Kultur- och demokratiminister AMANDA LIND (MP):
          </note>
          <note>
            Herr ålderspresident! Jag har verkligen stor respekt för Edward
            Riedls engagemang i de här frågorna och rollen som han spelade
            i finansutskottet med att driva det här förslaget och också bistå
            i dialog om detaljer.
          </note>
          <note>
            När regeringen väl lägger fram ett förslag vill vi ju såklart
            att det ska överensstämma med riksdagens intentioner i tillkännagivandet.
            Det finns många goda skäl till att vi ska ha en dialog om de här
            frågorna, inte minst för att vi ska få ett så bra förslag som
            möjligt. Men Edward Riedl får det att framstå som att jag på olika
            sätt har ljugit om detta. Han pratar om lögn och att vi ska hålla
            oss till sanningen.
          </note>
          <note>
            Här vill jag återupprepa att vi som regering såklart måste kunna
            lyfta fram att det här är ett förslag som vi lägger i en budgetproposition
            som har förhandlats fram mellan regeringspartierna, Centern och
            Liberalerna, för det stämmer ju. Det ska också ses som en del
            av ett svar på tillkännagivandet. Det står i propositionen. Jag
            vet att jag åtminstone med några av medierna har pratat om detta
            initiativ i utskottet. Som Edward Riedl vet kan idéerna kring
            sådana initiativ komma från väldigt många håll, civilsamhäl ­
            let med mera, när regeringen lägger fram budgetpropositioner.
          </note>
          <note>
            Jag vill bara förtydliga att jag på intet sätt har talat osanning.
            Sedan har jag inga problem med att vare sig i talarstolen, i medier
            eller i andra sammanhang lyfta fram Moderaternas engagemang i
            de här frågorna eller att det togs ett initiativ i finansutskottet
            som ledde till ett tillkännagivande. Men när regeringen lägger
            fram en budgetproposition är det ju inte brukligt att vi kommunicerar
            ursprunget till förslagen. Det är dock ingen hemlighet att Moderaterna
            har varit drivande i detta, och jag uppskattar väldigt mycket
            engagemanget.
          </note>
          <note>
            Så till själva förslaget. För att få igång vår evenemangssektor
            igen är det viktigt både med stöd till produktion här och nu och
            att vi kan få till ett garantistöd. Beräkningen bakom att det
            landade i 3 och inte 3 ½, som skissen var, handlar dels om att
            det fortfarande finns en fråga om när detta förslag ska kunna
            träda i kraft. Vi jobbar nu intensivt med att kunna få det på
            plats så snart som möjligt. Detaljerna är inte färdiga, utan dem
            kommer vi att kunna presentera när förslaget väl är framtaget.
            Det handlar givetvis också om vilket besked vi får från EU-kommissionen.
          </note>
          <note>
            Det var också en bedömning som gjordes utifrån vad vi trodde
            att omfattningen behöver vara på just evenemangsstödet och att
            vi behöver fortsatta stöd här och nu. Det finns också angivet
            i budgetpropositionen att även den delen av stödet ska ses som
            ett svar på tillkännagivandet. Det är i alla fall så regeringen
            ser på det.
          </note>
          <note>
            Nu jobbar inte minst Näringsdepartementet med denna fråga. Jag
            blir glad att höra att det har tagits kontakt och förts samtal
            om detta. Kulturdepartementet är givetvis tätt inblandat.
          </note>
          <note>
            Som jag sa på pressträffen finns det utmaningar, inte minst kopplat
            till de gränser som EU-kommissionen sätter för statsstöd. Det
            finns risk att det sätter lite käppar i hjulen, så här måste vi
            fortsätta att se hur vi kan komma fram i denna fråga.
          </note>
          <note>
            Anf. 83 EDWARD RIEDL (M):
          </note>
          <note>
            Herr ålderspresident! Jag tror inte att jag har använt ordet
            lögn, som kulturministern säger. Jag har sagt att jag tycker att
            man ska hålla sig till det som är sant, rätt och riktigt. Men
            kanske uppfattade kulturministern en antydan.
          </note>
          <note>
            Min poäng är att man säger att man har gjort något som man inte
            har gjort. Man kan använda vilka ord man vill, men det var det
            regeringen och kulturministern gjorde. Det jag försökte hävda
            är att man inte ska jobba på det sättet.
          </note>
          <note>
            Alla medier rapporterade att det var regeringen som hade tagit
            fram detta även om det var någon annan som hade tagit fram det.
            Då håller man sig inte till det som är sant, rätt och riktigt.
          </note>
          <note>
            Tvärtemot det kulturministern sa är det enda ställe där jag ens
            kan ana att regeringen medger att det inte är regeringen som har
            gjort detta själva propositionen. Där hänvisar man till att man
            gör detta för att besvara tillkännagivandet. I regeringens pressmeddelande,
            som finns på regeringens hemsida, finns ingen antydan om att det
            skulle ha med ett tillkännagivande från riksdagen att göra, att
            Moderaterna har tagit fram förslaget eller att kulturen och idrotten
            har varit involverad. Inget av detta går att spåra i pressmeddelandet.
          </note>
          <note>
            På den presskonferens kulturministern hade var det inga medier
            såvitt jag kunde se som uppfattade det kulturministern säger att
            hon sa. Det de uppfattade var det som fanns i pressmeddelandet
            och det kulturministern sa: att regeringen har gjort jobbet.
          </note>
          <note>
            Herr ålderspresident! Det är helt enkelt inte sant och ett ofog
            som regeringen borde sluta med.
          </note>
          <note>
            Tack för debatten!
          </note>
          <note>
            Anf. 84 Kultur- och demokratiminister AMANDA LIND (MP):
          </note>
          <note>
            Herr ålderspresident! Låt mig åter vara tydlig. Det finns inget
            i regeringens kommunikation i detta fall som skiljer sig från
            hur regeringen kommunicerar när regeringen på andra sätt arbetar
            fram förslag som har till syfte att uppfylla ett tillkännagivande.
          </note>
          <note>
            Regeringen behöver också ta ansvar för detta förslag. Som kulturminis
            ­ ter kommer jag inte att kunna hänvisa till Moderaterna eller
            Edward Riedl när jag ska svara för den konkreta stödmodellen och
            hur den sedan ska tillämpas och fungera.
          </note>
          <note>
            Herr ålderspresident! Det har pågått ett intensivt arbete i departemen
            ­ ten, och jag och andra har också fört en dialog med företrädare
            för dessa branscher för att kunna skruva i stöden och ta fram
            nya, mer ändamåls ­ enliga stöd.
          </note>
          <note>
            Låt mig avsluta denna debatt med att upprepa att jag är väldigt
            glad över Moderaternas och Edward Riedls engagemang i dessa frågor,
            inte minst när det gäller evenemangsstödet. Jag hoppas att vi
            får det på plats så snart som möjligt. Jag är övertygad om att
            det kommer att vara en viktig komponent för att kultur, idrott
            och evenemang i Sverige ska kunna öppna upp igen på ett smittsäkert
            sätt och för att vi ska slippa att för många företag och föreningar
            går under på grund av pandemin.
          </note>
          <note>
            Jag tar fasta på en sak som Edward Riedl sa när han gjorde sin
            tillbaka ­ blick på förra året, och det är att pandemin har pågått
            väldigt länge. Trötta verksamheter brinner nu av längtan att få
            komma igång igen.
          </note>
          <note>
            Jag är helt övertygad om att vi kommer att stå i kammaren fler
            gånger och prata om behovet av stöd till kultur, idrott och evenemangsnäring.
            Den här krisen har slagit väldigt hårt och kommer att påverka
            framåt, och därför behöver vi engagemanget från alla kammarens
            partier för att kunna stötta dessa verksamheter att återstarta
            och utvecklas efter pandemin. Jag ser fram emot fortsatta debatter.
          </note>
          <note>
            Interpellationsdebatten var härmed avslutad.
          </note>
          <note>
            § 18 Svar på interpellation 2020/21:604 om småföretagens deltagande
            i offentliga upphandlingar
          </note>
          <note>
            Anf. 85 Statsrådet LENA MICKO (S):
          </note>
          <note>
            Herr ålderspresident! Alexander Christiansson har frågat mig
            vad regeringen ämnar göra för att underlätta för småföretag att
            delta i offentliga upphandlingar.
          </note>
          <note>
            Ett syfte med upphandlingsreglerna är att offentlig sektor ska
            dra nytta av konkurrensen och använda offentliga medel på bästa
            sätt . Upphandlande myndigheter kan göra mycket framförallt i
            förberedelsefasen för att öka små företags deltagande i upphandlingar.
          </note>
          <note>
            Antalet anbud per upphandling har ökat och är nu 4,5 anbud per
            upphandling. A v de företag som lämnade anbud 2019 var 36 procent
            mikroföretag, 34 procent små företag och 11 procent medelstora
            företag .
          </note>
          <note>
            En prioriterad fråga för mig är att förbättra förutsättningarna
            för mindre företag att delta i upphandlingar. Upphandlingsmyndigheten
            fick därför i årets regleringsbrev i uppdrag att återrapportera
            vilka åtgärder som myn ­ digheten har vidtagit för att underlätta
            för idéburna organisationer, små företag och sociala företag att
            delta i offentlig upphandling. Myndigheten ska även göra en analys
            av åtgärderna och lämna förslag på eventuella ytterligare åtgärder.
          </note>
          <note>
            För att ytterligare förenkla upphandlingsförfarandet pågår i
            Regerings ­ kansliet arbetet med att genomföra delar av den så
            kallade förenklingsut ­ redningens förslag. Utredningens förslag
            syftar till färre och flexiblare reg ­ ler i befintliga lagar
            , vilket underlättar för små och medelstora företag att lämna
            anbud. Särskilt kan nämnas uppdraget om att möjligheterna till
            dia ­ log mellan upphandlande myndigheter och leverantörer ska
            öka för att minska risken för onödiga missförstånd .
          </note>
          <note>
            Anf. 86 ALEXANDER CHRISTIANSSON (SD):
          </note>
          <note>
            Herr ålderspresident! Jag tackar ministern för svaret.
          </note>
          <note>
            Offentlig upphandling kan för många upplevas som lite krångligt.
            För mig är det krångligt, och jag har ändå lagt en del anbud i
            mina dagar. Det är kopplat till lagar och regelverk som för de
            flesta är svåra att navigera i, speciellt om man inte arbetar
            med offentlig upphandling till vardags. Kuriosa i sammanhanget
            är att cirka 60–70 procent av lagen är EU-lagstiftning, vilket
            inte direkt gör det enklare.
          </note>
          <note>
            Det sägs ofta att den offentliga upphandlingen omsätter mer än
            700 miljarder kronor per år, och det stämmer säkert – även om
            man kan få lite olika svar beroende på var man söker information.
            Enligt Konkurrensverket, som gjort beräkningarna, motsvarar det
            omkring 80 000 kronor per invånare, ung som gammal, som offentlig
            verksamhet köper produkter och tjänster för årligen.
          </note>
          <note>
            Man kan med det säga att den offentliga upphandlingen påverkar
            varje enskild medborgare dagligen utan att vi egentligen tänker
            på det. Det handlar om kollektivtrafik, sjukvård, omsorg, kontorsmaterial,
            konsulttjänster och mat på äldreboenden och skolor för att ta
            några få exempel.
          </note>
          <note>
            Att öka konkurrensen genom att öppna upp för fler företag att
            kunna delta i anbudsförfarandet är centralt för den offentliga
            upphandlingen, inte minst för att medborgarnas skattemedel ska
            användas med respekt men också för att öka kvaliteten på de produkter
            och tjänster som det offentliga köper in. Goda affärer gynnar
            ju oss alla.
          </note>
          <note>
            I ministerns svar framkommer det att upphandlande myndigheter
            kan göra mer, framför allt i förberedelsefasen, för att öka små
            företags deltagande i upphandlingar, vilket är en bild jag delar
            till fullo.
          </note>
          <note>
            Herr ålderspresident! Som ministern också nämner i svaret fick
            Upphandlingsmyndigheten i årets regleringsbrev uppdraget att återrapportera
            vilka åtgärder som myndigheten har vidtagit för att underlätta
            för idéburna organisationer, små företag och sociala företag i
            offentlig upphandling. Här ska myndigheten även göra en analys
            av åtgärderna samt lämna förslag på eventuella ytterligare åtgärder.
          </note>
          <note>
            Det låter jättebra. Det finns gott om förslag som skulle förenkla
            för småföretagen, men enligt min mening är det kommunikationen
            som är det centrala. Det råder ibland en osäkerhet bland landets
            upphandlare om vad de får göra och inte göra, exempelvis en osäkerhet
            om hur man får föra dialog med leverantörerna, vilket i sig är
            ganska skadligt. Kommunerna har ett arbete att göra när det gäller
            dialogen mellan upphandlare och leverantörer. Detta råder det
            inget tvivel om.
          </note>
          <note>
            Småföretagarna utgör 96 procent av landets företag, och ju mer
            de kan inkluderas i den offentliga upphandlingen, desto bättre
            är det för alla, inte minst för tillväxt, jobbskapande och innovation.
            Därför menar jag att små ­ företagarnas perspektiv måste prioriteras
            i det förändringsarbete som just nu pågår. Det är också så jag
            uppfattar ministerns svar. Vi får inte glömma att småföretagen
            skapar fyra av fem jobb och att 30 procent av skatteintäk ­ terna
            till kommunerna kommer från småföretagen.
          </note>
          <note>
            Till min fråga: Kan ministern förklara varför det ibland finns
            en osäkerhet bland upphandlarna? Är det brist på kunskap, eller
            kan det ibland finnas en rädsla för att göra fel? Jag vill också
            fråga: Vilken typ av åtgärder hoppas ministern att utredningen
            mynnar ut i för att förenkla för småföretagen?
          </note>
          <note>
            Anf. 87 Statsrådet LENA MICKO (S):
          </note>
          <note>
            Herr ålderspresident! Upphandling har verkligen stor betydelse
            för oss som nation på olika sätt. Det har att göra tillväxtfrämjande
            av jobb. Jag tror inte att alla alltid inser betydelsen av det.
            Jag tror att vi är uppe i unge ­ fär 800 miljarder i offentlig
            upphandling.
          </note>
          <note>
            Vi ser, vilket är glädjande, att mindre företag tillkommer alltmer
            när det gäller att lämna anbud. Jag tror att kommunikationen och
            dialogen mellan upphandlande myndigheter och dem som lämnar anbud
            har stor betydelse därför att man i tid behöver ha en dialog om
            de förutsättningar som gäller och också en möjlighet att diskutera
            vad inriktningen är och vad som preciserats.
          </note>
          <note>
            Jag upplever att många har tyckt att det har varit krångligt,
            inte minst i förenklingsutredningen och även när vi har jobbat
            med Överprövningsutredningen . Upphandlare nämner detta. När man
            granskar det närmare ser man att Upphandlingsmyndigheten har en
            alldeles särskild roll i att ge stöd och vägledning. De har ett
            antal olika nätverk och arrangemang. Jag tror att de hade ungefär
            300 sådana aktiviteter under förra året. Detta tror jag har betydelse
            för att flytta fram positionerna.
          </note>
          <note>
            Även om EU-rätten har stor betydelse finns det mycket vi kan
            göra inom ramen för nationell lagstiftning. En av de största frågor
            som jag tror att man behöver arbeta med är kompetensutveckling
            och frågan att upphandlingsfrågor hör hemma också på ledningsnivå
            hos myndigheter, kommuner och regioner. Därför har jag gett ett
            uppdrag till Upphandlingsmyndigheten att skapa ändamålsenliga
            upphandlingsorganisationer, för vi ska se detta som en strategisk
            fråga. Då kan man identifiera bristerna i den egna organisationen
            när det gäller att åstadkomma att anbud lämnas med fler aktörer
            som deltar. Det är detta vi vill göra. Vi vill främja att fler
            deltar i de upphandlingar som finns.
          </note>
          <note>
            Med tanke på de stora utvecklingsområden vi har i vårt samhälle
            och det som vi vill åstadkomma i politiken är upphandling verkligen
            ett verktyg för detta. Med de förslag som förenklingsutredningen
            nu lägger fram tror jag att just tidsprocesserna och att korta
            dessa mycket när det gäller upphandling, domstolsprocesser, transparens,
            öppenhet och Konkurrensverkets roll i detta är betydande faktorer
            för att få till stånd en bättre upphandling.
          </note>
          <note>
            Anf. 88 ALEXANDER CHRISTIANSSON (SD):
          </note>
          <note>
            Herr ålderspresident! Ministerns svar gläder mig.
          </note>
          <note>
            Låt mig tydliggöra hur jag ser på det. Den bild jag har stämmer
            väl överens med den som statsrådet ger. Min uppfattning är att
            det finns en hög kompetensnivå inom stora upphandlare. Men ju
            längre ned i storlek på upphandling man kommer, desto mer smalnar
            kompetensen av. Detta gäller både upphandlande tjänsteman och
            leverantör – båda sidor av bordet – som jag uppfattar det. Där
            blir bristen på statistik och transparens uppenbara problem, speciellt
            kopplat till direktupphandlingar, som utgör en ma ­ joritet av
            upphandlingarna. Här menar jag att det behövs ett användarvänligt
            verktyg för att underlätta för både upphandlare och anbudsgivare.
            Transparens när det gäller vem som upphandlar, vem som fått uppdraget
            och till vilket belopp är centralt för att motverka brister och
            i värsta fall korruption.
          </note>
          <note>
            Det offentliga upphandlingssystemets komplexitet visas också
            genom att det finns ett flertal juristbyråer som i stort sett
            helt kan försörja sig på att hjälpa företag i upphandlingsprocessen.
            Det säger ganska mycket. Ännu värre är att det finns en växande
            skara företag som genomför överklaganden och därmed fördröjer
            och fördyrar offentliga upphandlingar. Detta är för mig exempel
            på ett dysfunktionellt system i behov av ordentliga uppryckningar.
          </note>
          <note>
            Då blir min fråga: Hur arbetar regeringen med kompetensen bland
            upphandlarna, i synnerhet direktupphandlingar?
          </note>
          <note>
            Som jag uppfattar det arbetar man mer långsiktigt med dessa frågor
            i våra grannländer. I Norge och Danmark har man till exempel en
            master ­ utbildning för alla upphandlare. Det finns i många andra
            länder också. I Danmark och Norge har man också mål för hur många
            doktorander man ska ha, men i Sverige har vi knappt någon högre
            utbildning alls inom området, om jag inte missförstått det. Korrigera
            mig gärna om jag har fel!
          </note>
          <note>
            Eftersom en så stor del av skattebetalarnas pengar omsätts i
            offentlig upphandling menar jag att det är av största vikt att
            lägstanivån på kunskapen höjs. Med ökad kompetens ökar insikten
            om hur de små leverantörerna fungerar och hur de bör bemötas,
            detta för att öka incitamenten för fler anbudsgivare.
          </note>
          <note>
            För ett flertal år sedan framgick det i Göteborgs stadsbudget
            att social hänsyn skulle tas med i upphandlingar, vilket även
            innefattar genusteoretisk kompetens. Detta innebär att en leverantör
            ska ha utbildning i genusteori eller genusvetenskap eller ha genomfört
            projekt som genomsyrats av ett genusperspektiv.
          </note>
          <note>
            För mig som sverigedemokrat och socialkonservativ är det viktigt
            att den politiska styrningen inte påverkar våra offentliga affärer.
            Den politiska detaljstyrningen inom offentlig upphandling riskerar
            att missbrukas, vilket medför att upphandlare inte gör det som
            är mest lönsamt för skattebetalarna utan i stället följer sin
            ideologiska övertygelse i upphandlingsförfarandet. Ett sådant
            beteende menar jag måste motverkas. Orimliga miljökrav, genuscertifieringar
            eller liknande har, enligt mig, inte i den offentliga upphandlingen
            att göra.
          </note>
          <note>
            Här kommer frågan om tjänstemannaansvar in, vilket jag tycker
            är centralt i frågan. I april 2018 beslutade en enhällig riksdag
            att ett tjänstemannaansvar med utvidgad straffrätt skulle återinföras.
            Först över två år senare, i maj 2020, meddelade regeringen att
            man tillsatt en utredning som ska börja undersöka om ett tjänstemannaansvar
            med utvidgad straffrätt verkligen behövs och i så fall vilka nödvändiga
            författningsförslag som ska lämnas. Uppdraget ska redovisas senast
            den 12 november 2021. Denna förhalning kan jag inte tolka på annat
            sätt än att regeringen har en motvilja mot att komma till rätta
            med myndighetsaktivism, slarv och vänskapskorruption i myndigheter
            och förvaltningar.
          </note>
          <note>
            Hur ser ministern på politisk styrning inom den offentliga upphandlingen,
            och hur ställer sig ministern till tjänstemannaansvaret?
          </note>
          <note>
            Anf. 89 Statsrådet LENA MICKO (S):
          </note>
          <note>
            Herr ålderspresident! Jag vill understryka att min och regeringens
            poli ­ tiska ambition i upphandlingsarbetet är att fokusera mer
            på den goda affä ­ ren och mindre på juridik. Därför lägger vi
            fram förslag om hur vi ska åstadkomma detta genom förenklade regelverk,
            genom att se till att vi får en bättre överprövningsprocess och
            också – där skiljer jag mig verkligen från Alexander Christiansson
            i politisk syn – genom offentlig upphand ­ ling, som är ett alldeles
            utmärkt verktyg för att genomföra de politiska mål vi har.
          </note>
          <note>
            Vi vill att samhället ska utvecklas. Vi vill ha ett hållbart
            samhälle där miljökrav kan förenas med till exempel jämställdhet.
            Det är framgångsfaktorer. Det är intressant att se att företag
            alltmer anammar detta och ser att det är något som de vill utveckla
            och vara med i.
          </note>
          <note>
            När jag var kommunalråd i Linköping arbetade jag väldigt mycket
            med mindre företag i nätverk där vi hade dialog om hur man kunde
            medverka och hur man kunde åstadkomma detta.
          </note>
          <note>
            Det är precis så som jag tror att vi behöver göra på ett antal
            områden. Vi behöver lyssna till de mindre företagen för att få
            reda på vad de ser som hinder för att kunna komma vidare när det
            gäller upphandlingar och att lämna anbud. Då tror jag att juridiken
            har stor betydelse. Det kan vara annat också. Men det är viktigt
            att lyssna till det. På samma sätt vet företagen naturligtvis
            att det finns politiska förutsättningar att ta hänsyn till – de
            samhälleliga mål vi har. Det är de mål som är beslutade här i
            riksdagen som gäller. Det är självfallet så att upphandling då
            är ett av verktygen att använda sig av.
          </note>
          <note>
            Kompetensförsörjningsfrågorna är väldigt intressanta. Jag tror
            att vi hela tiden behöver se till att vi har kompetens på alla
            nivåer i dessa frågor. Det fungerar i dag så att det finns många
            interna utbildningar. Kommunerna gör en del, och man försöker
            tillsammans också åstadkomma nivåhöjningar.
          </note>
          <note>
            Jag tror att det också är intressant att framåt fundera över
            om man kan göra mer när det gäller högre utbildning. Det är absolut
            ingen dörr som regeringen stänger. Tvärtom behöver man fundera
            på det och i så fall återkomma med förslag. Men det är inget som
            jag kan kommentera särskilt nu.
          </note>
          <note>
            Vi ska inte vara rädda för att markera att politisk styrning
            har stor betydelse när det gäller våra myndigheter och att också
            lägga fram förslag som innebär att vi är tydliga i hur detta ska
            se ut också visavi den lagstiftning som finns i dag.
          </note>
          <note>
            Utredningar har tillsatts, och jag har ingen mer kommentar kring
            det som gäller tjänstemannaansvaret. En utredning jobbar med det.
            Sedan får vi återkomma till det.
          </note>
          <note>
            Anf. 90 ALEXANDER CHRISTIANSSON (SD):
          </note>
          <note>
            Herr ålderspresident! Det handlar om offentliga medel – skattebetalarnas
            pengar. Med den utgångspunkten menar jag att politisk detaljstyrning
            kan användas på ett felaktigt sätt. Det är det som är min poäng.
            Men jag noterar att vi kanske inte har riktigt samma bild av detta.
          </note>
          <note>
            Tjänstemannaansvaret är kanske inte heller ett alexanderhugg
            på de problem som finns. Man bör nämligen ha klart för sig att
            grundproblemet handlar om styrning och förvaltningskultur. Svensk
            förvaltning har under ett antal decennier övergått från så kallad
            regelstyrning till målstyrning. Tjänstemän förväntas förverkliga
            politikernas visioner – inte följa detaljerade regler. Det är
            ett problem för mig och Sverigedemokraterna.
          </note>
          <note>
            Men offentlig upphandling är som sagt ett stort och komplext
            område som kräver tillförsikt just för att det handlar om stora
            belopp av skattebeta ­ larnas pengar. Uppenbart finns det mycket
            att göra för att inkludera, föra dialog och förbättra affären,
            och det arbetet kommer jag med glädje att följa framöver. Risken
            är annars att den offentliga upphandlingen används just för politisk
            detaljstyrning som ett ideologiskt verktyg. Risken är att de som
            är bäst på upphandling vinner upphandlingarna i stället för att
            de som faktiskt har bäst produkt och tjänst vinner. Det är inte
            så optimalt ur skatte ­ betalarnas perspektiv.
          </note>
          <note>
            Jag kan inte pressa ministern mer i frågan om tjänstemannaansvaret.
            Men det skulle ändå vara intressant att höra ministerns egen ståndpunkt
            i frågan om tjänstemannaansvar. Jag nöjer mig med detta.
          </note>
          <note>
            Anf. 91 Statsrådet LENA MICKO (S):
          </note>
          <note>
            Herr ålderspresident! D en fråga där vi absolut skiljer oss åt,
            Alexander Christiansson, är synen på skattemedlens användning.
            För mig är det självklart att de ska gå till företag som har sjysta
            villkor, att man följer väldigt mycket av det som handlar om förtroendet
            för hur vi använder våra skattemedel på ett klokt sätt. Då handlar
            det också om de samhälleliga mål som måste uppnås till exempel
            när det gäller klimatarbetet och omställningen.
          </note>
          <note>
            Här har vi så många mindre företag som har idéer kring detta.
            Det som jag tror verkligen är framgången för oss som nation är
            samarbete mellan näringslivet, företagen, politiken och också
            akademin i fråga om detta. Då har upphandlingen en alldeles särskild
            roll att spela. Den är ett bra verktyg för att få denna transparens
            och öppenhet. Sedan handlar det också om att arbeta med tillsyn
            som Konkurrensverket gör.
          </note>
          <note>
            Jag ser fram emot att vi ännu mer kan få fram bra upphandlingar
            och förebilder som kan användas på många sätt och att detta efterfrågas
            såväl bland leverantörer som bland anbudsgivare. Detta är verkligen
            både en nationell, en lokal och en regional fråga.
          </note>
          <note>
            Sedan tror jag naturligtvis att vi fortsatt hela tiden behöver
            ha en diskussion om hur förvaltningspolitiken fungerar och om
            myndigheternas ansvar visavi politiken. Jag tycker som civilminister
            att det är väldigt spännande med förvaltningspolitik.
          </note>
          <note>
            Interpellationsdebatten var härmed avslutad.
          </note>
          <note>
            § 19 Svar på interpellation 2020/21:621 om åtgärder mot heders
            ­ relaterat våld och förtryck
          </note>
          <note>
            Anf. 92 Statsrådet MÄRTA STENEVI (MP):
          </note>
          <note>
            Herr ålderspresident! Alexandra Anstrell har frågat mig vilka
            åtgärder jag har vidtagit mot hedersrelaterat våld och förtryck
            och när jag förväntar mig att dessa åtgärder får effekt och ger
            ett Sverige utan hedersrelaterat våld och förtryck. Vidare har
            hon frågat om jag tänker ta några initiativ för att alla barn
            ska få klä sig som de vill och inte på grund av kulturella och/eller
            religiösa påtryckningar och om jag tänker ta några initiativ för
            att tillsätta en utredning i syfte att införa slöjförbud i för-
            och grundskolan.
          </note>
          <note>
            Hedersrelaterat våld och förtryck är ett allvarligt samhällsproblem
            som medför stort lidande för dem som utsätts. Arbetet mot hedersrelaterat
            våld och förtryck är en högt prioriterad fråga för regeringen,
            och 2016 beslutade regeringen om en nationell strategi och ett
            riktat åtgärdsprogram för att förebygga och bekämpa mäns våld
            mot kvinnor och hedersrelaterat våld och förtryck.
          </note>
          <note>
            Regeringen avser att presentera ett nytt samlat åtgärdsprogram
            för att förebygga och bekämpa mäns våld mot kvinnor samt hedersrelaterat
            våld och förtryck för perioden 2021–2023.
          </note>
          <note>
            Regeringen har under mandatperioden vidtagit ett flertal åtgärder
            mot hedersrelaterat våld och förtryck. Den 1 juli 2020 infördes
            ett nytt brott, barnäktenskapsbrott, som kan ge fängelse i högst
            fyra år. Samtidigt infördes också en straffskärpningsgrund för
            brott med hedersmotiv. Det infördes även ett utreseförbud som
            ska skydda barn från att föras utomlands för att ingå barnäktenskap
            eller könsstympas.
          </note>
          <note>
            I betänkandet Ett särskilt hedersbrott (SOU 2020:57) föreslås
            bland annat att det ska införas ett särskilt hedersbrott. Betänkandet
            har remitterats och bereds nu vidare inom Regeringskansliet.
          </note>
          <note>
            En stärkt kompetens och ett väl fungerande samarbete mellan ansvariga
            myndigheter är nödvändigt för att bekämpa och förebygga hedersrelaterat
            våld och förtryck och för att de som utsätts ska få det skydd
            och stöd de har rätt till. Regeringen har därför beslutat om en
            särskild satsning för att öka kompetensen om hedersrelaterat våld
            och förtryck, och 180 miljoner kronor avsätts för detta ändamål
            under 2021.
          </note>
          <note>
            Regeringen beslutade i december 2020 om ett myndighetsgemensamt
            uppdrag , under samordning av Nationella kompetensteamet mot hedersrelaterat
            våld och förtryck vid Länsstyrelsen i Östergötlands län, till
            Brottsoffermyndigheten, Linköpings universitet (Barnafrid – ett
            nationellt centrum för kunskap om våld mot barn), Polismyndigheten,
            Socialstyrelsen och Åklagarmyndigheten att under 2021 bland annat
            ta fram en myndighetsgemensam vägledning för personal inom socialtjänst,
            hälso- och sjukvård, skolväsen och polis för att förhindra och
            förebygga att barn lämnar landet för att giftas bort, könsstympas
            eller utsättas för olika former av hedersrelaterat våld eller
            tvång.
          </note>
          <note>
            Vidare har regeringen gett Länsstyrelsen i Östergötlands län
            i uppdra g att förbereda inrättandet av ett nationellt sektorsövergripande
            kompetenscentrum mot hedersrelaterat våld och förtryck . Till
            det nationella kompetenscentrets uppgifter ska höra bland annat
          </note>
          <note>
             att stödja kommuner och regioner i deras arbete att kartlägga
            förekomst av hedersvåld, planera verksamhet samt införa, följa
            upp och utvärdera kvalitetssäkrade arbetssätt och metoder för
            att förebygga hedersvåld och erbjuda stöd till enskilda utsatta
          </note>
          <note>
             att regelbundet undersöka omfattningen av hedersvåld i Sverige
            samt utvecklingen av samhällets insatser på området.
          </note>
          <note>
            Rättigheterna i FN:s konvention om barnets rättigheter, barnkonventionen,
            som sedan den 1 januari 2020 gäller som svensk lag hänger samman
            och ska tolkas i relation till varandra som en helhet. Alla barn
            ska få sina rättigheter tillgodosedda.
          </note>
          <note>
            Skolan möter alla barn och unga och har därför en unik möjlighet
            att göra skillnad. Skolan ska aktivt och medvetet främja elevernas
            lika rättigheter och möjligheter, oberoende av könstillhörighet
            . Att personal som arbetar i skolan har en skyldighet att anmäla
            till socialnämnden om de miss ­ tänker att ett barn far illa är
            redan tydligt, och det är viktigt att all personal känner till
            sitt eget ansvar.
          </note>
          <note>
            För att utveckla arbetet i skolan med att förebygga och bekämpa
            hedersrelaterat våld och förtryck har Skolverket tilldelats 11
            miljoner kronor för 2021 till ett uppdrag att stärka det systematiska
            arbetet mot hedersrelaterat våld och förtryck inom skolväsendet,
            inklusive förskolan, genom kunskapshöjande insatser och stöd till
            olika personalgrupper inom skolan och förskolan. Uppdraget ska
            redovisas senast den 4 februari 2022. Vidare har skolans uppdrag
            när det gäller hedersfrågor förstärkts i och med att regeringen
            i februari 2021 beslutade om läroplansförändringar i det kunskapsområde
            som i dag kallas sex och samlevnad. Förändringarna i läroplanerna
            ska tillämpas från höstterminen 2022.
          </note>
          <note>
            För regeringen är det prioriterat att stärka barns rättigheter
            och bekämpa våld mot barn, inklusive alla former av hedersrelaterat
            våld och förtryck. Religionsfriheten är en mänsklig rättighet
            , men rätten att inte utsättas för våld är precis lika tydlig
            . R eligionsfriheten kan aldrig användas som ett skäl för att
            utöva våld mot barn. Våld mot barn kan aldrig accepteras , och
            alla människor i Sverige ska kunna leva sina liv fria från förtryck
            .
          </note>
          <note>
            Anf. 93 ALEXANDRA ANSTRELL (M):
          </note>
          <note>
            Herr ålderspresident! Tack för svaret, ministern!
          </note>
          <note>
            Ett framtida Sverige behöver en utökad politik för frihet – en
            frihet för alla, där både kvinnor och män har förutsättningar
            att själva välja det liv de önskar. Då behöver vi stå upp för
            jämställdhet varje dag, och vi behöver stå upp för frihet varje
            dag.
          </note>
          <note>
            Jag tänker att den självklara utgångspunkten är att varje individ
            själv bestämmer över sin kropp och sin sexualitet, sin klädsel
            och så vidare. Problemet i dag är dock att det här i Sverige har
            vuxit fram parallella samhällen där en del av den svenska befolkningen
            lever i frihet och jämställdhet medan människor i andra områden
            begränsas och förnekas sina mänskliga rättigheter. På en del orter
            utsätts kvinnor och flickor för trakasserier, detta för att de
            inte följer uppsatta regler om klädsel, livsstil, vem de får träffa
            och så vidare – regler som man har satt upp i deras område.
          </note>
          <note>
            Herr ålderspresident! Vi har alltså flickor och kvinnor runt
            om i Sverige vars livsval begränsas av deras familj och släktingar.
            De får inte klä sig hur de vill, de får inte röra sig fritt i
            samhället och de får inte heller gifta sig med vem de vill.
          </note>
          <note>
            Det är 19 år sedan Fadime Ş ahindal blev dödad av sin egen pappa
            – skjuten i huvudet på nära håll – för att hon hade träffat en
            svensk man och ville välja själv vem hon skulle gifta sig med
            och vem hon ville älska. Fadime sa under sitt tal i den här byggnaden,
            i Sveriges riksdag, att vi inte skulle vända de här kvinnorna
            ryggen. Men jag skulle säga att vi under de här åren måste ha
            vänt väldigt många flickor och kvinnor ryggen.
          </note>
          <note>
            Herr ålderspresident! Jag tänker att många saker har gjorts,
            som ministern räknar upp – och ändå kan vi runt om i Sverige se
            att hedersförtrycket ökar. Då måste man ju ställa sig frågan:
            Gör vi rätt saker, och gör vi tillräckligt av rätt saker?
          </note>
          <note>
            Slöjan är i grunden en symbol för kvinnoförtryck. Att täcka hår
            och kropp görs för att flickor och kvinnor inte ska väcka begär
            hos männen. Kvinnor som utsätts för hedersförtryck vittnar om
            att kraven på att täcka sin kropp och sitt hår är en del av själva
            förtrycket. Vi moderater vill utreda ett slöjförbud i förskola
            och grundskola. Vi tycker att det är bättre att det är samhället
            som tar fajten för de här barnen – för de här flickorna och kvinnorna
            – än att fajten ska tas i varje enskild familj.
          </note>
          <note>
            Ministern uttalade på frågestunden den 25 mars att det är regeringens
            ” absoluta avsikt att se till att varje barn i det här landet
            har rätt att klä sig så som det vill – utan tvång, utan förtryck
            och utan hot om våld. ” Efter det valde jag att skriva den här
            interpellationen, för jag undrar: Hur ska ministern säkerställa
            det här? Uppenbarligen gör vi nämligen inte rätt åtgärder i dag.
            Vilka ytterligare åtgärder krävs? Detta är faktiskt ingenting
            jag får svar på av ministern, herr ålderspresident.
          </note>
          <note>
            Frågan är: Varför ska vi tillåta en symbol som kränker halva
            världens befolkning? Vi får nämligen inte vara så toleranta att
            vi tolererar de intoleranta. Är det så att vi har män som inte
            kan hålla fingrarna i styr för att en kvinna inte är täckt – för
            att hon inte har slöja – borde det ju vara de som stannar hemma.
          </note>
          <note>
            Anf. 94 Statsrådet MÄRTA STENEVI (MP):
          </note>
          <note>
            Herr ålderspresident! När det gäller det sista är jag till hundra
            procent överens med ledamoten.
          </note>
          <note>
            Hedersrelaterat våld och förtryck är oacceptabelt och måste bekämpas
            kraftfullt. Våldet och förtrycket är oförenligt med jämställdhet
            mellan kvinnor och män och flickor och pojkar, liksom med barnets
            rättigheter och hbtqi-personers rättigheter. Samhället måste agera
            kraftfullt mot alla former av hedersförtryck. Regeringen har agerat
            och kommer att fortsätta agera mot hedersnormer, hedersförtryck
            och hedersbrott.
          </note>
          <note>
            Vad gäller frågan om slöja är utgångspunkten att flickor och
            kvinnor själva ska få bestämma vad de har på sig. Staten ska inte
            tvinga av slöjan från dem som bär den frivilligt, och lika lite
            ska den tvingas på någon. Ingen – allra minst barn – ska någonsin
            bära slöja mot sin vilja. Att kontrollera barns och elevers val
            av kläder kan i många fall vara uttryck för hedersrelaterat våld
            och förtryck men är det inte i alla fall. Att någon bär slöja
            är inte heller en ensam indikator på huruvida denna är utsatt
            för hedersförtryck eller inte.
          </note>
          <note>
            I det viktiga arbetet för att fånga upp barn som utsätts för
            hedersförtryck kan vi inte slarva eller tro att det finns genvägar,
            utan det måste till ett gediget arbete för att bryta med hedersförtrycket
            på riktigt. Skolan möter alla barn och unga och har därför en
            unik möjlighet att göra skillnad. All personal som arbetar i skolan
            har skyldighet att anmäla till socialnämnden om de misstänker
            att ett barn far illa, och det är viktigt att all personal känner
            till sitt eget ansvar.
          </note>
          <note>
            Regeringen har gett Skolverket i uppdrag att arbeta med just
            detta. Skolverket ska stärka det systematiska arbetet mot hedersrelaterat
            våld och förtryck inom skolväsendet genom kunskapshöjande insatser
            och stöd för olika personalgrupper inom skolan och förskolan.
            Sedan har vi elevhälsan, som utgör den yrkesgrupp i skolan som
            nämns i handlingsplanen mot könsstympning och i uppdraget till
            Socialstyrelsen att vidareutveckla kunskapsstöd. Med en samlad
            stärkt kunskap i dessa frågor kan elevhälsan stödja andra yrkesgrupper
            i skolan.
          </note>
          <note>
            För att utsatta ska få det stöd och skydd de har rätt till är
            det också viktigt att yrkesverksamma i hela samhället har tillgång
            till rätt informa ­ tion, verktyg och kompetens kring gällande
            lagstiftning. Regeringen har därför beslutat om en särskild satsning
            för att öka kompetensen om heders ­ relaterat våld och förtryck,
            och 180 miljoner kronor avsätts för detta ända ­ mål under 2021.
          </note>
          <note>
            Herr ålderspresident! Det här är åtgärder som tillsammans med
            många andra kommer att göra verklig skillnad för att motverka
            det hedersrelaterade våldet och förtrycket. Det är välavvägda,
            konkreta och effektfulla åtgärder, men många av dessa åtgärder
            tar högerpartierna bort ur sina budgetar. Jag tycker att det är
            oroväckande att oppositionen är beredd att så lättvindigt skära
            ned på och backa gällande åtgärder som faktiskt gör skillnad i
            arbetet mot hedersförtryck och i stället fokusera på symboler,
            vilket har dålig och oklar effekt och slår mot hela grupper.
          </note>
          <note>
            Regeringen kommer att fortsätta vidta kraftfulla åtgärder för
            att på alla plan bekämpa hedersförtrycket.
          </note>
          <note>
            Anf. 95 ALEXANDRA ANSTRELL (M):
          </note>
          <note>
            Herr ålderspresident! Tack för förtydligandet, ministern!
          </note>
          <note>
            Slöjan är faktiskt inget vanligt klädesplagg som den kavaj eller
            de byxor jag bär, utan slöjan är en symbol för ett synligt förtryck.
            Då måste man också agera utifrån det, tänker jag.
          </note>
          <note>
            Den 13 april 2021 kunde man läsa i Dagens Nyheter om att Göteborgs
            stad nyligen har genomfört en studie som visar hur kriminella
            familjenätverk använder tvångsgifte för att utöka sin makt. Klaner
            tvingar folk att gifta sig med personer de inte vill gifta sig
            med – passande personer i andra familjer. Allt handlar om att
            utöka klanens territorium.
          </note>
          <note>
            I DN den 7 april berättar en kvinna om sitt liv som bortgift
            och att hon nu äntligen tagit sig loss. Hon berättar om hur det
            var att komma till Sverige som fjortonåring, med en man hon blivit
            förlovad med. Han var 23. De hade flytt undan kriget i Iran och
            hade varit i Sverige i bara några månader. Hon berättar om möten
            hos socialtjänsten. Varje gång socialsekreterarna frågade henne
            någonting svarade hennes ”man”, som hon sedan var tvungen att
            gifta sig med. Det enda hon ville var att någon skulle prata med
            henne – se henne – men det hände aldrig. Hon hade en önskan om
            att bli sedd, att få träffa någon i enrum för att våga prata.
            Det hade kunnat bespara henne 18 års lidande. Det hade kunnat
            bespara henne ett liv i ett påtvingat äktenskap med konstant övervakning,
            psykisk misshandel och våldtäkter.
          </note>
          <note>
            Det var många år sedan hon kom till Sverige. Men senast 2016
            gjordes studien Är du gift? av Migrationsverket som identifierade
            132 barn som lämnat uppgifter om att de är gifta. Alla var då
            eller hade varit barn utan vårdnadshavare i Sverige. Fyra av dem
            hade då hunnit fylla 18 år. Men det finns förmodligen ett ganska
            stort mörkertal av barn som har tvingats gifta sig som barn.
          </note>
          <note>
            Trots att Sverige har infört lagskärpningar mot tvångs-, barn-
            och månggifte är det tydligt att det behövs mer åtgärder. Vad
            tänker ministern göra åt detta? Ministern har hänvisat till att
            Skolverket har fått 11 miljarder och så vidare och a tt det är
            viktigt att all personal känner till sitt eget ansvar, om jag
            citerar ministern rätt.
          </note>
          <note>
            De satsningar som går till Skolverket kommer aldrig pedagoger
            i Jordbro tillhanda. De får ingen utveckling av det. Det står
            att det ska ske en utveckling på Skolverket. Men tiden går. Barnen
            blir utsatta för hemskheter som vi inte önskar någon, inte heller
            i andra utsatta områden.
          </note>
          <note>
            Herr ålderspresident! Förra året mördades en 20-åring med ett
            90-tal knivhugg på en buss i Kiruna. Nu är den skyldige dömd.
            Sönerna som var med har dömts till sluten ungdomsvård. Nu skriver
            tingsrätten att ett motiv för brottet har varit att bevara en
            persons eller en familjs heder.
          </note>
          <note>
            Under den tid den nu mördade Reza Hoseini levde var han väldigt
            orolig. Han vände sig till polisen och socialtjänsten och hävdade
            att det handlade om heder. Ändå gjorde man bedömningen att det
            inte handlade om heder. Det var alltså förra året.
          </note>
          <note>
            När den negativa utvecklingen i Sverige går så fort, när så många
            blir utsatta, när man gör insatser men de inte leder till önskat
            resultat: Vilka insatser avser då ministern och regeringen att
            vidta? När kan vi se några resultat i rätt riktning?
          </note>
          <note>
            Anf. 96 Statsrådet MÄRTA STENEVI (MP):
          </note>
          <note>
            Herr ålderspresident! Jag ska börja med att säga att det som
            ledamoten beskriver är precis de fruktansvärda konsekvenserna
            av det hedersrelaterade våldet och förtrycket.
          </note>
          <note>
            Berättelserna om hur bemötandet från polisen, socialtjänsten
            och skolan varit pekar exakt på det som regeringen vill komma
            åt genom att satsa de pengar vi nu satsar på att få fram vägledning,
            stöd och möjlighet till bättre utbildning så att människor ska
            få rätt bemötande. Vi ska kunna fånga upp de barn och kvinnor
            som man kan misstänka utsätts för hedersrelaterat våld och förtryck.
          </note>
          <note>
            Att bara säga till barn i skolan att de inte får bära slöja kommer
            inte att innebära den skillnaden. Den kvinna som ledamoten tar
            som exempel hade med stor sannolikhet inte blivit bemött annorlunda
            för att hon inte bar slöja. Vad vi däremot ser parallellt i samhället
            är hur kvinnor attackeras på stan, på bussen och på sin arbetsplats
            för att de bär slöja.
          </note>
          <note>
            Om vi verkligen ska komma till rätta med hedersrelaterat våld
            och förtryck behöver vi gå på just förtrycket. När en i personalen
            i skolan möter ett barn som kan misstänkas vara utsatt för hedersrelaterat
            våld och förtryck – antingen det beror på att barnet bär slöja
            eller på helt andra signaler – ska en orosanmälan upprättas för
            detta. Det gäller oavsett om barnet har slöja eller inte. Om vi
            menar allvar med att bryta med det hedersrelaterade våldet och
            förtrycket måste vi komma åt just detta och inte enbart slöjan.
          </note>
          <note>
            Regeringen arbetar och kommer att fortsätta att arbeta varje
            dag för att bryta med det hedersrelaterade våldet och förtrycket.
            Inget barn ska vara gift. Inget barn ska utsättas för kontroller
            när det innebär att leva i hedersförtrycket. Inget barn ska behöva
            kontrollera ett syskon som lever i hedersförtrycket.
          </note>
          <note>
            Det här måste vi med gemensamma krafter bemöta varje dag. Då
            handlar det just om bemötande och att möta, fånga upp och stödja
            de personer som vi ser fastna i det hedersrelaterade våldet och
            förtrycket. Där behöver vi lägga all vår kraft så att varje barn,
            varje ungdom som möter det förtrycket får det stöd de behöver
            i skolan, av socialtjänsten och av polisen.
          </note>
          <note>
            Anf. 97 ALEXANDRA ANSTRELL (M):
          </note>
          <note>
            Herr ålderspresident! Tack, ministern, för svaret!
          </note>
          <note>
            Ministern säger att man ska gå på förtrycket. Jag menar att slöjan
            är en del av förtrycket. Det menar de som jag har varit i kontakt
            med är en del av förtrycket, att de måste ha den på sig. Jag tycker
            att det är raljant av ministern att framställa det som att vi
            moderater skulle tro att den enda lösningen är ett slöjförbud.
            Det krävs naturligtvis en palett av saker. Men vi tror att det
            är en viktig del just för att gå på förtrycket.
          </note>
          <note>
            I våra skolor och förskolor ska barn fostras till demokratiska
            medborgare . A ll utbildning ska enligt skollagen förmedla och
            förankra respekt för de mänskliga rättigheterna och de grundläggande
            demokratiska värdering ­ ar som det svenska samhället vilar på.
          </note>
          <note>
            Då tänker jag att vi måste vara oerhört tydliga med att svensk
            lag och mänskliga rättigheter gäller alla, att det inte finns
            några undantag oavsett vem man är och var man kommer ifrån, oavsett
            vilken religion man har eller vilken kultur man kommer ifrån.
          </note>
          <note>
            Det är märkligt att vi tillåter förtryck av småflickor som tvingas
            täcka håret och gå i heltäckande kläder. Det sexualiserar flickor
            i tidig ålder och lägger ansvaret för mannens brister på dem,
            små flickor eller kvinnor. Håller inte ministern med om att det
            är väldigt märkligt?
          </note>
          <note>
            Frihet och ansvar att själv kunna påverka sin vardag och kunna
            försörja sig själv är grunden till jämställdhet. Vi moderater
            vill nå ett samhälle där alla människor ges samma möjlighet att
            nå sin fulla potential. Då behöver vi stå upp mot kvinnoförtrycket
            och aldrig någonsin acceptera de parallella samhällen som vi ser
            har vuxit fram i hela Sverige. De breder ut sig, inte bara i min
            hemkommun Haninge utan i hela Sverige.
          </note>
          <note>
            Håller inte ministern med om att det vore bättre om samhället
            tar fajten i stället för att varje enskild flicka ska behöva ta
            fajten i sin egen familj?
          </note>
          <note>
            Anf. 98 Statsrådet MÄRTA STENEVI (MP):
          </note>
          <note>
            Herr ålderspresident! Religionsfriheten är en mänsklig rättighet,
            precis som så många andra mänskliga rättigheter. Även att ge uttryck
            för religion är en mänsklig rättighet. Det är också en rättighet
            för barn enligt barnkonventionen.
          </note>
          <note>
            Att däremot tvingas att ge uttryck för religion är inte någonting
            som något barn ska behöva utsättas för. Som jag sa i mitt svar
            kan det aldrig användas som ursäkt för våld mot barn. Men de barn
            som väljer att uttrycka sin religionstillhörighet har en rättighet
            att göra det enligt barnkonventionen. Att barn tvingas att bära
            en religiös symbol och lever i hedersförtryck och våld ska samhället
            däremot aldrig någonsin acceptera.
          </note>
          <note>
            Nej, jag tycker att vi aldrig ska acceptera att flickor tvingas
            leva under hedersförtryck eller tvingas bära slöja. Däremot är
            jag beredd att försvara deras rättighet att välja att bära slöja.
          </note>
          <note>
            Det vi behöver säkerställa är att skolan klarar att se skillnaden
            och er ­ bjuder de flickor som behöver hjälp ut ur hedersrelaterat
            våld och förtryck den hjälp de behöver men också tillerkänner
            de flickor som väljer att bära religiösa symboler samma rätt till
            slöjan som judiska flickor har till davids ­ stjärnan eller som
            kristna flickor har till korset.
          </note>
          <note>
            Interpellationsdebatten var härmed avslutad.
          </note>
          <note>
            § 20 Svar på interpellation 2020/21:627 om samband mellan invandring
            och hedersförtryck
          </note>
          <note>
            Anf. 99 Statsrådet MÄRTA STENEVI (MP):
          </note>
          <note>
            Herr ålderspresident! Ludvig Aspling har med hänvisning till
            en tidigare fråga ställd under riksdagens frågestund om kopplingen
            mellan ökningen av hedersförtryck och att många personer flyttat
            hit från länder där heder är en kulturell norm frågat m ig om
            jag kommer att göra något för att förbättra kunskapsläget om den
            typen av problem.
          </note>
          <note>
            Arbetet mot hedersrelaterat våld och förtryck är en högt prioriterat
            frå ­ ga för regeringen, och 2016 beslutade regeringen om en nationell
            strategi och ett riktat åtgärdsprogram för att förebygga och bekämpa
            mäns våld mot kvinnor och hedersrelaterat våld och förtryck.
          </note>
          <note>
            Samhället måste agera kraftfullt mot alla former av hedersförtryck.
            Vi kan aldrig acceptera att människor inte själva får välja vem
            de ska gifta sig med, barnäktenskap eller att människor utsätts
            för våld och förtryck på grund av hedersnormer.
          </note>
          <note>
            Interpellanten har frågat om sambandet mellan invandring och
            hedersförtryck. Hedersrelaterat våld har delvis kopplingar till
            migrationen i den m eningen att det är ett gränsöverskridande
            problem och att hedersnormer förekommer bland människor som är
            utrikes födda, har utländsk bakgrund eller har rötter i ett annat
            land. Samtidigt uppger merparten av unga med utländsk bakgrund
            i undersökningar på området att de inte är utsatta för hedersrelaterat
            våld och förtryck. Hedersnormer kan också förekomma bland människor
            som sedan länge lever här.
          </note>
          <note>
            Utsatthet för hedersrelaterat våld och förtryck kan också vara
            ett skäl att fly till Sverige.
          </note>
          <note>
            En nedslående iakttagelse från de kommunala kartläggningarna
            2017 − 2018 är att unga som lever under hedersförtryck inte nödvändigtvis
            anser sig behöva hjälp, inte vågar söka hjälp eller inte vet vilken
            hjälp de kan få. Samhället måste aktivt arbeta för att upptäcka
            det hedersrelaterade våldet och erbjuda långsiktigt stöd för den
            som röjer sin utsatthet.
          </note>
          <note>
            Regeringen har under mandatperioden vidtagit ett flertal åtgärder
            mot hedersrelaterat våld och förtryck. Den 1 juli 2020 infördes
            ett nytt brott, barnäktenskapsbrott, som kan ge fängelse i högst
            fyra år. Samtidigt infördes också en straffskärpningsgrund för
            brott med hedersmotiv. Det infördes även ett utreseförbud som
            ska skydda barn från att föras utomlands för att ingå barnäktenskap
            eller könsstympas.
          </note>
          <note>
            I betänkandet Ett särskilt hedersbrott (SOU 2020:57) föreslås
            bland annat att det ska införas just ett särskilt hedersbrott.
            Betänkandet har remitterats och bereds nu inom Regeringskansliet.
          </note>
          <note>
            En stärkt kompetens och ett välfungerande samarbete mellan ansvariga
            myndigheter är nödvändigt för att bekämpa och förebygga hedersrelaterat
            våld och förtryck och för att de som utsätts ska få det skydd
            och stöd de har rätt till. Regeringen har därför beslutat om en
            särskild satsning för att öka kompetensen om hedersrelaterat våld
            och förtryck, och 180 miljoner kronor avsätts för detta ändamål
            under 2021.
          </note>
          <note>
            I regleringsbreven för 2021 har regeringen beslutat om uppdrag
            till ett flertal myndigheter med fokus på att stoppa hedersrelaterat
            våld och för ­ tryck inklusive barnäktenskap, tvångsäktenskap
            och könsstympning. Bland annat fick Skolverket i uppdrag att stärka
            det systematiska arbetet mot hedersrelaterat våld och förtryck
            inom skolväsendet. Regeringen be ­ slutade också i december 2020
            om ett myndighetsgemensamt uppdrag, under samordning av Nationella
            kompetensteamet mot hedersrelaterat våld och förtryck vid Länsstyrelsen
            i Östergötlands län, till Brottsoffer ­ myndigheten, Linköpings
            universitet, Polismyndigheten, Socialstyrelsen och Åklagarmyndigheten
            att under 2021 bland annat ta fram en myndig ­ hetsgemensam vägledning
            för personal inom socialtjänst, hälso- och sjuk ­ vård, skolväsen
            och polis för att förhindra och förebygga att barn lämnar landet
            för att giftas bort, könsstympas eller utsättas för olika former
            av hedersrelaterat våld eller tvång.
          </note>
          <note>
            Regeringen har gett Länsstyrelsen i Östergötlands län i uppdra
            g att för ­ bereda inrättandet av ett nationellt sektorsövergripande
            kompetenscent ­ rum mot hedersrelaterat våld och förtryck . Det
            nationella kompetensteam ­ et ska utvecklas till ett nationellt
            kompetenscentrum, och till centrumets uppgifter ska höra bland
            annat att stödja kommuner och regioner i deras arbete att kartlägga
            förekomst av hedersvåld, att planera verksamhet samt att införa,
            följa upp och utvärdera kvalitetssäkrade arbetssätt och metoder
            för att förebygga hedersvåld och erbjuda stöd till enskilda utsatta.
            Dess ­ utom ska man regelbundet undersöka omfattningen av hedersvåld
            i Sve ­ rige och utvecklingen av samhällets insatser på området.
          </note>
          <note>
            Alla i Sverige, såväl barn som vuxna, ska oavsett kön eller sexuell
            läggning kunna leva ett liv i jämställdhet och med frihet för
            individen. Samhället behöver agera hårt mot våldet och förtrycket,
            tydligt värna och förmedla grundläggande värderingar och samtidigt
            vara öppet. En feministisk regering kan aldrig acceptera att personer
            i Sverige utsätts för hedersrelaterat våld och förtryck, och att
            bekämpa den här problematiken är av största vikt.
          </note>
          <note>
            Mycket har gjorts, men vi behöver göra ännu mer för att bekämpa
            det oacceptabla hedersvåldet och de normer som upprätthåller förtrycket.
            Regeringen avser att presentera ett nytt samlat åtgärdsprogram
            för att förebygga och bekämpa mäns våld mot kvinnor samt hedersrelaterat
            våld och förtryck för perioden 2021–2023.
          </note>
          <note>
            Anf. 100 LUDVIG ASPLING (SD):
          </note>
          <note>
            Herr ålderspresident! Under riksdagens frågestund för ett par
            veckor sedan frågade jag Märta Stenevi om hon trodde att det faktum
            att så kallat hedersförtryck har blivit väldigt vanligt i Sverige
            har något samband med det faktum att många människor har flyttat
            hit från länder där föreställningar om heder är kulturell norm.
            Svaret jag fick från Märta Stenevi vid det tillfället var ett
            nej. Hon ser inget sådant samband.
          </note>
          <note>
            I dag har jag bett statsrådet komma till kammaren för att berätta
            för henne vad myndigheter och civilsamhälle säger om den saken.
            Anledning ­ en till att detta är viktigt är naturligtvis att om
            man inte kan göra en korrekt analys av problemets bakgrund kan
            man inte heller lösa problemet. För att det inte ska bli möjligt
            för Märta Stenevi att avfärda informationen har jag bara valt
            källor som Justitiedepartementet själva använde i en av sina propositioner
            från förra året.
          </note>
          <note>
            Till att börja med hänvisar JD till kartläggningen Gift mot sin
            vilja från Ungdomsstyrelsen, som visar att det är – jag läser
            innantill på sidan 308 – ”en avsevärt högre andel flickor och
            pojkar som har begränsningar i valet av framtida partner i religiösa
            familjer med utländsk bakgrund än i övriga familjer”. Rapporten
            pekar också ut flickor med bakgrund i Mellanöstern och Nordafrika
            som särskilt utsatta.
          </note>
          <note>
            En kartläggning av hedersrelaterat våld och förtryck från organisatio
            ­ nen Tjejers rätt i samhället slår fast att – jag läser på sidan
            9 – ”ungdomar som lever med hedersrelaterade normer … i större
            utsträckning har utri ­ kesfödda, lågutbildade och religiösa föräldrar”.
            På sidan 10 står det dess ­ utom: ”Den tydligaste skillnaden som
            framträder i materialet är den mellan ungdomar med föräldrar födda
            i Sverige och ungdomar med föräldrar födda utomlands.”
          </note>
          <note>
            Vidare har vi rapporten Det är mitt liv! från Stiftelsen Allmänna
            Barn ­ huset. Där beskrivs på sidan 20 hur hedersförtryck förekommer
            framför allt i ”familjer som invandrat från länder där det förekommer
            en traditio ­ nell hederskultur och arrangerade äktenskap, familjer
            som inte accepterar samkönade förhållanden, familjer med fundamentalistiskt
            religiösa upp ­ fattningar och familjer med starka fördomar mot
            vissa grupper”. Det sista är kanske en inlindad referens till
            den extrema importerade antisemitism som vi har på vissa håll
            i Sverige.
          </note>
          <note>
            Kartläggningen av flickor och kvinnor i Sverige som kan ha varit
            utsatta för könsstympning, som gjordes av Socialstyrelsen 2015,
            uppskattar att antalet könsstympade i Sverige uppgår till 38 000.
            De största grupperna har bakgrund i Somalia, Eritrea, Etiopien,
            Egypten och Gambia. Riskfaktorer som särskilt beaktas i rapporten
            är hur länge familjen bott i Sverige och i vilken grad personerna
            har integrerats. Detta står på sidan 8 och följande.
          </note>
          <note>
            Vidare har vi Brås rapport om tystnadskultur från 2019, där man
            tar upp våld i nära relationer. Så här står det på sidan 46: ”Några
            intervjupersoner menar att vissa utlandsfödda brottsoffer inte
            uppfattar relationsvåld som något brottsligt. Detsamma kan gälla
            handlingar som i Sverige betraktas som barnmisshandel. Det beskrivs
            inte som en fråga om ren kunskapsbrist, utan att det handlar om
            normsystem.”
          </note>
          <note>
            Herr ålderspresident! Listan på källor som underbygger min teori
            om varför detta problem har ökat kan göras väldigt lång. Listan
            på källor som stöder statsrådets teori att detta inte har någonting
            med importerade kulturer att göra är väldigt kort – jag har inte
            hittat någon sådan. Jag hoppas att statsrådet kan presentera en
            sådan källa här i kammaren i dag. Faktum är dock att jag inte
            tror att någon seriös bedömare gör någon annan bedömning av frågan
            än just att kultur och bakgrund är avgörande för detta problems
            utveckling.
          </note>
          <note>
            Det är nu dags för Märta Stenevi att förklara sig. Kan hon hitta
            någon källa, vetenskaplig eller annan, som bekräftar hypotesen
            att detta inte har någonting med importerade kulturer att göra?
          </note>
          <note>
            Anf. 101 Statsrådet MÄRTA STENEVI (MP):
          </note>
          <note>
            Herr ålderspresident! Jag måste säga att jag blev aningen förvånad
            när jag läste ledamotens fråga, eftersom han påstår att jag den
            25 mars i riksdagens frågestund skulle ha svarat nej på frågan
            om en koppling mellan migration och hedersrelaterat våld och förtryck.
            Jag blev tvungen att gå till transkriberingen av frågestunden,
            och jag har inte sagt så. Detta var väldigt intressanta fyra minuter,
            men jag har alltså inte uttryckt detta över huvud taget.
          </note>
          <note>
            Vad jag däremot har svarat är: ”Det här är företeelser som vi
            aldrig kan acceptera i Sverige och det svenska samhället. Det
            drabbar flickor och kvinnor men även pojkar och män på ett sätt
            som vi måste motarbeta. Normer – destruktiva mansnormer – kommer
            att behöva hanteras.”
          </note>
          <note>
            Lite senare under frågestunden sa jag också: ”Min absoluta övertygelse
            är att vi inte gör det bättre” – alltså för de här kvinnorna –
            ”genom att stänga gränsen och låta flickor och kvinnor växa upp
            i läger i Libanon.”
          </note>
          <note>
            Det finns naturligtvis ett samband mellan migration och de hedersnormer
            vi ser i dag i den bemärkelsen att kvinnor som blev utsatta i
            hemlandet även blir det här, om inte normer och värderingar i
            släkten ändras. Därför måste samhället agera kraftfullt mot alla
            former av hedersförtryck. Vi kan aldrig acceptera att människor
            inte själva får välja vem de ska gifta sig med, barnäktenskap
            eller att människor utsätts för våld och förtryck på grund av
            hedersnormer.
          </note>
          <note>
            Vi arbetar med en rad instrument för att på ett bättre sätt kunna
            förebygga hedersvåld och förtryck innan det sker. Det gör vi bland
            annat genom att förebygga just hedersnormer. Där är det viktigt
            att yrkesverksamma har tillgång till rätt information, verktyg
            och kompetens kring gällande lagstiftning.
          </note>
          <note>
            Vi arbetar också för att bättre kunna lagföra hedersrelaterade
            brott efter att de har skett. Förra året infördes ett barnäktenskapsbrott,
            en ny, särskild straffskärpningsgrund som innebär att om ett motiv
            för brottet har varit att bevara eller återupprätta heder ska
            det ses som en försvårande omständighet vid bedömningen av straffvärdet
            och ett utreseförbud som ska skydda barn från att föras utomlands
            i syfte att ingå barnäktenskap eller att könsstympas. Fler förslag
            bereds just nu inom Regeringskansliet.
          </note>
          <note>
            Alla som utsätts för hedersrelaterat våld och förtryck har rätt
            till stöd och skydd. Det är viktigt att kvinnor, flickor, män,
            pojkar och hbtqi-personer som utsätts för hedersrelaterat våld
            och förtryck får stöd och skydd. Och det är oerhört viktigt att
            stöd och insatser också riktar sig till pojkar och unga män och
            att de inkluderas i det förebyggande arbetet för att bryta med
            de här normerna.
          </note>
          <note>
            Regeringen kommer att fortsatt göra det som krävs för att motverka
            alla former av hedersrelaterat våld och förtryck.
          </note>
          <note>
            Anf. 102 LUDVIG ASPLING (SD):
          </note>
          <note>
            Herr ålderspresident! Jag påstår inte att statsrådet ordagrant
            ska ha sagt nej. Det statsrådet gjorde var att ducka för frågan
            och inte svara över huvud taget, vilket betyder att hennes inställning
            är att hon inte ser något sådant samband mellan personer som flyttar
            in från länder där heder är en kulturell norm och att hedersförtryck
            ökar i Sverige.
          </note>
          <note>
            Jag tänker att Märta Stenevi ska få höra lite om vad de utsatta
            personerna själva säger om det här. Jag har kikat lite i rapporten
            Lärarnas iakttagelser rörande förekomst av ” hedersrelaterat förtryck
            ” i skolorna . Och i en annan rapport läser jag: Jag har aldrig
            hatat något som jag har hatat min kultur. Jag förstår inte varför
            man ska lida så mycket när man älskar. Jag förstår inte varför
            våra föräldrar är så gammalmodiga att det enda de bryr sig om
            är ryktena om sin dotter. Varför ska man inte låta sin dotter
            vara glad och gifta sig med den kille hon är kär i?
          </note>
          <note>
            Det Märta Stenevi säger till den här personen är ungefär: Nej,
            jag är ledsen, men i Miljöpartiets värld är alla kulturer lika,
            ingen kultur är bättre än någon annan, och därför kan det inte
            vara kulturen som det är fel på. Ni har helt enkelt fel.
          </note>
          <note>
            Förutom att det här är ett ganska avskyvärt sätt att avfärda
            faktiska brottsoffer och deras vittnesmål på är det också implicit
            ett sätt att ta parti för förövaren och vända sig emot brottsoffret.
            Det som Märta Stenevi säger är precis det som man kan tänka sig
            att förövarna i den här situa ­ tionen säger, nämligen: Det här
            har ingenting med vår kultur, klan eller religiösa grupp att göra,
            utan det här problemet finns lika mycket överallt, ingen nämnd
            och ingen glömd.
          </note>
          <note>
            Det här ingår också i ett större mönster. Det är ingen hemlighet
            att Miljöpartiet alltid, så fort man får chansen, tar förövarens
            parti och vänder sig mot brottsoffren.
          </note>
          <note>
            Herr ålderspresident! Jag tänkte att vi ska ge Märta Stenevi
            en chans att svara ärligt på en ganska enkel fråga, igen. Jag
            läste tidigare upp detta: Jag har aldrig hatat något som jag har
            hat at min kultur. Jag förstår inte varför man ska lida så mycket
            när man älskar. Jag förstår inte varför våra föräldrar är så gammalmodiga
            att det enda de bryr sig om är ryktena om sin dotter. Varför ska
            man inte låta sin dotter vara glad och gifta sig med den k ille
            hon är kär i?
          </note>
          <note>
            Tror Märta Stenevi att personen som har sagt detta har missuppfattat
            situationen så gravt att det inte är kulturen som det är fel på?
            Vad skulle Märta Stenevi säga till den här personen?
          </note>
          <note>
            Anf. 103 Statsrådet MÄRTA STENEVI (MP):
          </note>
          <note>
            Herr ålderspresident! Det är en lite lätt absurd upplevelse att
            stå och få fyra minuters anförande uppläst om vad jag har sagt
            samtidigt som ledamoten uppenbarligen inte har lyssnat på ett
            ord av vad jag har sagt. Jag citerade mig själv för några minuter
            sedan.
          </note>
          <note>
            Självklart finns det ett samband mellan migration och de hedersnormer
            vi ser i dag i bemärkelsen att kvinnor som blev utsatta i hemlandet
            även blir det här om inte normer och värderingar i släkten ändras.
          </note>
          <note>
            Jag kan också citera en gång till det som jag sa i den frågestund
            som den här interpellationen handlar om: ”Det drabbar flickor
            och kvinnor men även pojkar och män på ett sätt som vi måste motarbeta.
            Normer – destruktiva mansnormer – kommer att behöva hanteras.”
          </note>
          <note>
            För resten av mitt förra anförande får jag nog hänvisa till inspelningen
            i efterhand.
          </note>
          <note>
            Herr ålderspresident! Vi har ju en verklig situation. Det som
            Ludvig Aspling läste upp tidigare handlar om en verklig människa.
            Vi har verkliga flickor och kvinnor som jag i min politiska gärning
            både regionalt, kommunalt och nationellt arbetar för ska få sin
            frihet. I stället står jag i kammaren och debatterar med den sverigedemokratiska
            ledamoten om saker och ting som jag inte har sagt.
          </note>
          <note>
            Jag är fokuserad på och besjälad av att de här flickorna ska
            få sin frihet och att de här barnen och unga människorna som utsätts
            för hedersrelaterat förtryck och våld ska få sin frihet. Kanske
            borde vi gå över till att fokusera på vilka åtgärder vi behöver
            införa för att vi ska kunna bryta med exakt de normer som ledamoten
            anför och som jag också har hänvisat till vid ett flertal tillfällen.
          </note>
          <note>
            Jag har berättat om en lång rad åtgärder som har införts av regeringen.
            Den sverigedemokratiska ledamoten är välkommen att komma med för
            ­ slag, och så kan vi gärna diskutera dem i stället för att diskutera
            felaktiga citat av mig från tidigare frågestunder.
          </note>
          <note>
            Herr ålderspresident! Jag vill påminna om att jag i den här interpella
            ­ tionsdebatten representerar regeringen och inte Miljöpartiet.
          </note>
          <note>
            Anf. 104 LUDVIG ASPLING (SD):
          </note>
          <note>
            Herr ålderspresident! Statsrådet vill fokusera på åtgärder, så
            jag kan upprepa det jag sa i mitt första anförande: Inga åtgärder
            mot det här problemet kommer någonsin att vara effektiva så länge
            som de utgår från en felaktig analys av problemets bakgrund. Det
            är därför som statsrådet är här i dag.
          </note>
          <note>
            För första gången, i april 2021, erkänner alltså statsrådet nu
            motvilligt att ett sådant här samband kan finnas. Jag har aldrig
            hört henne säga det förut. Det är naturligtvis välkommet. Men
            då kan man fundera på vad som har hänt sedan frågestunden för
            lite drygt två veckor sedan. För två veckor sedan fanns inget
            sådant här samband alls. Statsrådet vägrade att svara på frågan
            och pratade om helt andra saker. Nu erkänner hon motvilligt att
            ett sådant här samband, alltså mellan invandring och hedersförtryck,
            kan finnas. Vad är det som har hänt?
          </note>
          <note>
            Jag misstänker, herr ålderspresident, att det som har hänt är
            att en pressassistent har informerat statsrådet om att det inte
            ser bra ut att stå i kammaren och säga sådana här uppenbart felaktiga
            saker. Jag hoppas att statsrådet tror att det ligger till på det
            här sättet, alltså att hon tycker att det som hon har blivit informerad
            om faktiskt stämmer.
          </note>
          <note>
            Fråga nummer två, som jag gärna vill komma till, är denna: Om
            det nu finns ett sådant här samband mellan invandring från vissa
            länder och hedersförtryck, hur kommer det sig då att Miljöpartiet
            kniper sina pärlor och skriker i falsett så fort vi pratar om
            att det kan finnas någonting som heter kulturell belastning? Det
            är en viktig poäng som jag vill lyfta fram här i dag.
          </note>
          <note>
            Vi har pratat om det här sambandet i många, många år, och vi
            har fått motta allsköns skällsord på grund av det. Vi har blivit
            kallade både det ena och det andra. Nu, så här väldigt sent omsider,
            kryper miljöpartisterna till korset och säger: Jo, det här sambandet
            kanske finns – ni hade kanske rätt, trots allt.
          </note>
          <note>
            Vi har aldrig påstått att det här skulle omfatta alla personer
            som flyttar till Sverige, Märta Stenevi. Vi har aldrig sagt att
            det gäller en majoritet av alla som flyttar hit utan att det är
            en tillräckligt stor minoritet för att problemet ska vara värt
            att uppmärksamma.
          </note>
          <note>
            Hur kan ni statsråd fortfarande förneka att det finns något som
            kan kallas för en kulturell belastning?
          </note>
          <note>
            Anf. 105 Statsrådet MÄRTA STENEVI (MP):
          </note>
          <note>
            Herr ålderspresident! Alla som utsätts för hedersrelaterat våld
            och förtryck har rätt till stöd och skydd. Det är helt avgörande
            att kvinnor, flickor, män, pojkar och hbtqi-personer som utsätts
            för hedersrelaterat våld och förtryck får stöd och skydd.
          </note>
          <note>
            En stärkt kompetens och ett välfungerande samarbete mellan ansvariga
            myndigheter är nödvändigt för att bekämpa och förebygga hedersrelaterat
            våld och förtryck och för att de som utsätts ska få det skydd
            och det stöd som de har rätt till. Regeringen kommer att fortsätta
            att göra det som krävs för att motverka alla former av hedersrelaterat
            våld och förtryck.
          </note>
          <note>
            När Sverigedemokraterna har använt benämningen kulturell belastning
            har man beskrivit hela grupper och hela kulturer. Då beskriver
            man inte bara dem som utsätter andra för hedersförtryck utan också
            dem som drabbas av hedersförtrycket. Där håller vi inte alls med
            varandra.
          </note>
          <note>
            Det vore bättre om vi kunde diskutera hur vi effektivast motarbetar
            hedersnormer och hedersförtryck snarare än att ha diskussioner
            om huruvida vissa svenskar är nettotillgångar eller nettobelastningar
            för samhället. Vi borde fokusera på hur vi hjälper de flickor
            och kvinnor som utsätts för hedersrelaterat våld och förtryck
            i stället för att debattera transkriberingarna från frågestunden
            – men jag rekommenderar verkligen en läsning av dem.
          </note>
          <note>
            Interpellationsdebatten var härmed avslutad.
          </note>
          <note>
            § 21 Svar på interpellation 2020/21:628 om positiv särbehandling
            av utlandsfödda kvinnor
          </note>
          <note>
            Anf. 106 Statsrådet MÄRTA STENEVI (MP):
          </note>
          <note>
            Herr ålderspresident! Tobias Andersson har frågat mig om det
            är min uppfattning att vita, inrikesfödda kvinnor kommer att behöva
            flytta på sig för att utlandsfödda kvinnor ska få makt och om
            jag avser att vidta några åtgärder för att möjliggöra detsamma.
            Interpellanten har vidare frågat mig om det finns en risk för
            att identitetspolitik leder till splittring och om jag avser att
            vidta några åtgärder för att förhindra detsamma.
          </note>
          <note>
            Herr ålderspresident! Det jämställdhetspolitiska målet är att
            kvinnor och män ska ha samma makt att forma samhället och sina
            egna liv. Det är då självklart alla kvinnor som åsyftas. Kvinnors
            deltagande på arbetsmarknaden är dock lägre än män s, och arbetsmarknaden
            är starkt könsuppdelad. Regeringen har tillsatt en kommission
            för jämställda livsinkomster som bland annat har i uppdrag att
            lämna förslag på åtgärder som bidrar till bland annat en jämställd
            fördelning av det offentligas stödåtgärder till kvinnor och män
            samt jämställda arbetsplatser.
          </note>
          <note>
            Samtidigt är arbetet med att förebygga och motverka rasism och
            polarisering i samhället viktigt. Det skapa r förutsättningar
            för ett solidariskt och sammanhållet Sverige. Rasism i olika former
            finns som en del av samhällets strukturer , vilket får till följd
            att människor får olika tillgång till rättigheter och möjligheter,
            makt och inflytande. På samma sätt som det finns strukturella
            skillnader mellan könen är även rasismen strukturell . Dessa skillnader
            kan samspela och förstärka varandra .
          </note>
          <note>
            Sverige ska vara ett land där alla människor ska kunna leva i
            frihet utan att utsättas för rasism och diskriminering. Rasism
            och diskriminering ska bekämpas med samhällets fulla kraft och
            inom alla samhällsområden. Regeringens nationella plan mot rasism,
            liknande former av fientlighet och hatbrott samt diskrimineringslagen
            utgör centrala verktyg i detta arbete .
          </note>
          <note>
            Anf. 107 TOBIAS ANDERSSON (SD):
          </note>
          <note>
            Herr ålderspresident ! I Aftonbladets podcast Den ideologiska
            frågan intervjuades nyligen Märta Stenevi utifrån sin förhållandevis
            nya post som språkrör för Miljöpartiet. I efterdyningarna av intervjun
            har primärt en av Märta Stenevis kommentarer fått vingar, spridits
            och kritiserats kraftigt.
          </note>
          <note>
            I ett resonemang om varför många fler kvinnor än män röstar på
            Miljö ­ partiet kommer Märta Stenevi in på makt och, som hon ser
            det, behovet av att makten ska delas lika. Märta Stenevi beskriver
            att det dock inte endast är män som måste avstå från makt och
            positioner till förmån för andra, utan även vissa kvinnor behöver
            avstå från makt i strävan efter ett jämlikt, mångkulturellt samhälle.
            I det sammanhanget kommer det kritiserade ut ­ talandet: ” Ska
            utlandsfödda kvinnor få makt kommer vita, inrikes födda kvinnor
            att behöva flytta på sig .”
          </note>
          <note>
            Märta Stenevi tycks, utifrån denna kommentar, se makt som ett
            nollsummespel där några måste flytta på sig för att andra ska
            kunna ta den makt som i dag innehas av någon annan. Jag menar
            däremot att den enes självförverkligande och framgångar inte begränsas
            av att någon annan redan har nått självförverkligande och framgång.
            Detta gäller åtminstone i en demokrati som är präglad av marknadsekonomi.
          </note>
          <note>
            Här i Sverige har vi alla gott om möjligheter. Om vi når framgång
            sker det inte på bekostnad av någon annan då varken makt eller
            ekonomi är statiska. I Sverige erbjuds man utbildning som bekostas
            av andra genom skattsedeln. Önskar man därefter läsa vidare finns
            det fördelaktiga lånemöjligheter. Och de som har tillräckligt
            driv och intellekt har möjlighet att avancera inom akademin.
          </note>
          <note>
            I Sverige erbjuds man att ta risken och chansen att starta eget
            företag utifrån den idé man tror på. Om man har en bra affärsidé,
            jobbar hårt och satsar helhjärtat på sitt entreprenörskap finns
            det inga hinder för hur långt man kan komma eller hur rik man
            kan bli.
          </note>
          <note>
            I Sverige erbjuds man också chansen att göra karriär inom någon
            annans bolag eller inom det offentliga. För den kompetente finns
            det inte heller här några hinder. Kompetenta och drivna medarbetare
            suktar var ­ enda arbetsgivare efter.
          </note>
          <note>
            I Sverige erbjuds man även möjligheten att delta i demokratin
            och engagera sig politiskt. Och om man genom sina färdigheter
            lyckas vinna såväl partiets som väljarnas stöd kan man företräda
            folket i de parlamentariska församlingarna.
          </note>
          <note>
            Allt detta, alla dessa möjligheter att genom akademin, näringslivet
            och politiken nå framgång och erhålla makt, är möjligt för samtliga.
            Det vore olagligt att inom dessa instanser diskriminera någon,
            hålla någon tillbaka eller förhindra denne från att nå sin fulla
            potential bara på grund av individens kön, hudfärg, etnicitet
            eller sexuella läggning. Den enes framgång sker inte heller per
            automatik, genom någon naturlag, på någon annans bekostnad. Tvärtom
            spiller den enes välstånd över på den andre, och som politiker
            måste vi skapa förutsättningar för alla att utvecklas och lyckas.
          </note>
          <note>
            Tyvärr tycks Märta Stenevi tro att makt och resurser är någonting
            kon ­ stant. Så är det förvisso ofta i kommunistiska stater, inte
            minst där plan ­ ekonomi tillämpas, men så är inte fallet här.
            Varför tror Märta Stenevi än ­ dock detta?
          </note>
          <note>
            Anf. 108 MIKAEL STRANDMAN (SD):
          </note>
          <note>
            Herr ålderspresident! Tack, ministern, för dina svar hittills!
          </note>
          <note>
            Jag blev väldigt förvånad när jag hörde uttalandet. Jag blev
            också för ­ vånad över att du inte fick några kritiska frågor
            av journalisten på Afton ­ bladet. Ditt uttalande kan ju egentligen
            bara tolkas på två sätt. Antingen krattar ministern manegen för
            att eventuellt införa kvotering i Sverige, eller så är det mer
            av en moralisk ståndpunkt som ministern uttalar, att det är någonting
            som borde göras.
          </note>
          <note>
            Från de rödgröna får vi ofta höra att svenskarna inte riktigt
            har någon egen kultur, att det inte finns någonting som är riktigt
            svenskt och så vidare. Jag hävdar motsatsen. Är det någonting
            som verkligen utmärker vår kultur så är det att vi är känsliga
            för hyckleri, särskilt offentligt hyckleri när någon i princip
            blir stående med brallorna neddragna.
          </note>
          <note>
            Jag undrar en sak. Jag har tittat på hur Miljöpartiets riksdagsgrupp
            ser ut. Det finns inte en enda ledamot som har ett annat pigment
            i ansiktet. Jo, det finns en, men den kom in genom personval,
            inte genom den ordinarie lista som Miljöpartiet hade gjort. Den
            personen stod på icke valbar plats och drev en personvalskampanj
            för att komma in.
          </note>
          <note>
            Jag tänkte att det kanske var en slump och tittade på språkrören
            ända sedan partiet bildades. Jag har inte hittat något av språkrören
            som har ett annat pigment i ansiktet. För några år sedan fanns
            det ett miljöpartistiskt statsråd med utländsk bakgrund som fick
            avgå på grund av deltagande i en middag med ett fascistparti,
            men annars har jag inte sett någonting.
          </note>
          <note>
            Jag gick vidare och tittade på Miljöpartiets tjänstemän i Regeringskansliet.
            Det var samma sak där – rena Emil i Lönneberga. Då tänkte jag
            att det i alla fall måste finnas någon i regionerna och gick in
            och tittade på Region Uppsala, Region Stockholm och Region Västmanland;
            sedan orkade jag inte mer. Jag hittade ingenting.
          </note>
          <note>
            Jag förstår inte riktigt. Om det är en moralisk ståndpunkt som
            ni har, ska den gälla alla andra utom er själva? Det finns inget
            annat parti som är så etniskt rent svenskt som ert parti är. Jag
            skulle vilja få ett uppriktigt svar och att du ser mig i ögonen
            och förklarar hur det här kan komma sig.
          </note>
          <note>
            Anf. 109 Statsrådet MÄRTA STENEVI (MP):
          </note>
          <note>
            Herr ålderspresident! Det övergripande målet för jämställdhetspolitiken
            är att kvinnor och män ska ha samma makt att forma samhället och
            sitt eget liv. Det gäller självklart alla kvinnor och alla män.
            Problemet är att det inte är på det sättet i dag.
          </note>
          <note>
            Jag ska ta ett mycket konkret exempel. En rapport från L änsstyrelsen
            i Stockholm visar att afrosvenskar behöver ha en forskarutbildning
            för att komma upp i samma disponibla inkomst som en person i den
            övriga befolkningen som har gått en treårig eftergymnasial utbildning.
            Den visar att afrosvenskar har runt 35 procent lägre lön än övriga
            befolkningen med motsvarande utbildningsnivå och att det är fem
            gånger så vanligt att personer ur den övriga befolkningen uppnår
            chefspositioner än att afrosvenskar med samma utbildning gör det.
            De här skillnaderna förekommer för afrosvenskar oavsett om de
            är födda i Sverige eller inte.
          </note>
          <note>
            Herr ålderspresident! Jag skulle vilja fråga båda de sverigedemokratiska
            ledamöterna ifall de precis som jag ser att det i Sverige i dag
            förekommer strukturell rasism som begränsar vissa svenskars livsmöjligheter
            och hindrar dem från att ta del av sina rättigheter.
          </note>
          <note>
            Jag tror att ledamöterna precis som jag är mycket väl medvetna
            om att det i dag sker en omfattande diskriminering och inskränkning
            av människors rättigheter i Sverige . I nte minst drabbas utlandsfödda
            kvinnor av detta. Det jag sa i podden och det jag menade i det
            citat som mycket riktigt har fått vingar är egentligen väldigt
            enkelt. Vi behöver ge plats åt fler att använda sina demokratiska
            rättigheter och göra sin röst hörd.
          </note>
          <note>
            Det som händer i dag är att personer med utländsk bakgrund, annan
            etnicitet och annan hudfärg inte har samma möjligheter som inrikesfödda
            vita personer att utöva sina demokratiska rättigheter. De hatstormar
            som möter mina kollegor ute i landet, både lokalt, regionalt och
            nationellt, när de har ställt upp som politiker i Sverige liknar
            ingenting som jag någonsin behöver bemöta. Det är inte på lika
            villkor.
          </note>
          <note>
            Det mitt uttalande syftar på handlar om just detta. Om vi vill
            att alla ska kunna använda den allmänna och lika rösträtten som
            vi har i Sverige och om man på lika villkor ska kunna kandidera
            till den här kammarens 349 platser måste vi göra upp med den rasism
            och diskriminering som ledamoten mycket riktigt påpekade är olaglig
            men som inte desto mindre präglar vardagen för så många svenskar
            i dag. Det var vad mitt poddinlägg handlade om.
          </note>
          <note>
            Anf. 110 TOBIAS ANDERSSON (SD):
          </note>
          <note>
            Herr ålderspresident! Jag tackar Märta Stenevi för svaret.
          </note>
          <note>
            Varken jag eller Mikael Strandman har förnekat att rasism existerar
            i det svenska samhället. Samtidigt utgör dock Sverige ett av de
            absolut minst rasistiska länderna i hela världen. Det ser vi positivt
            på. Det är däremot problematiskt att vi har fått in etniska konflikter
            i det svenska samhället från andra regioner. Det späder snarare
            på och ökar rasismen i Sverige.
          </note>
          <note>
            Det finns också något annat som är tydligt. Märta Stenevi redogör
            för att man har sämre möjligheter om man är utländsk i Sverige,
            och med tanke på Mikael Strandmans belysning alldeles nyss är
            det inte minst så för utrikesfödda i Miljöpartiet. Återigen är
            detta ett uttryck för identitetspolitik. Utöver mina reaktioner
            på Märta Stenevis syn på makt i allmänhet blev jag också upprörd
            över den identitetspolitiska syn som Märta Stenevi gav uttryck
            för i sitt uttalande i podden.
          </note>
          <note>
            Uttalandet tyder på att Märta Stenevi är anhängare av identitetspolitik
            eftersom hon tydligt särskiljer på utlandsfödda kvinnor och vita
            inrikesfödda kvinnor. Identitetspolitikens uppfattning om att
            vi alla tillhör olika sociokulturella grupper, i detta fall kopplat
            till hudfärg, vilka vi förväntas företräda och främja utan hänsyn
            till andra grupptillhörigheter eller vår egen fria vilja är direkt
            skadlig för samhällsbygget. Att Sveriges jämställdhetsminister
            grupperar människor utifrån hudfärg för att sedan ställa grupp
            mot grupp är anmärkningsvärt.
          </note>
          <note>
            I min interpellation ställde jag därför frågan om statsrådet
            och reger ­ ingen ser en risk för att identitetspolitik leder
            till splittring och om reger ­ ingen avser att vidta några åtgärder
            för att förhindra densamma. I sitt svar sa Märta Stenevi: ”Samtidigt
            är arbetet med att förebygga och motverka rasism och polarisering
            i samhället viktigt. Det skapa r förutsättningar för ett solidariskt
            och sammanhållet Sverige. ” Här är vi naturligtvis eniga. Rasism
            ska bekämpas. Förvisso inte genom åsiktslagstiftning men visst
            ska samhällets samlade kraft stå upp mot rasism.
          </note>
          <note>
            Herr ålderspresident! Det är just av detta skäl Märta Stenevis
            uttalande är problematiskt, och det av flera skäl.
          </note>
          <note>
            För det första utgör uttalandet en del av den så kallade låga
            förväntningarnas rasism. Det är med andra ord en föreställning
            om att människor, i detta fall utrikesfödda kvinnor, inte är kapabla
            att på egna ben ta sig an livet och lyckas utan att de, just för
            att de är utrikesfödda, endast kan lyckas om de får allmosor,
            genvägar och förfördelning av andra. Det är en ytterst sorglig
            och nedsättande syn på dem det berör.
          </note>
          <note>
            För det andra innebär kvotering – positiv särbehandling – av
            någon eller en grupp alltid att någon annan drabbas av negativ
            särbehandling. I detta fall gäller det vita inrikesfödda kvinnor.
          </note>
          <note>
            För det tredje riskerar det naturligtvis att snarare späda på
            rasism och polarisering om man från politiskt håll vidtar åtgärder
            för att gruppen vita inrikesfödda kvinnor ska flytta på sig för
            att ersättas av gruppen utrikesfödda kvinnor.
          </note>
          <note>
            Men, herr ålderspresident, om Märta Stenevi trots detta står
            fast vid sitt uttalande kvarstår frågan om varför hon själv inte
            går i bräschen, tar på sig ledartröjan och visar vägen. Om Märta
            Stenevi menar allvar med att vita inrikesfödda kvinnor behöver
            ge plats åt utrikesfödda kvinnor för att fördela makten i samhället
            undrar jag när vi kan räkna med att hon avgår för att i stället
            upplåta sin makt åt en utrikesfödd kvinna.
          </note>
          <note>
            Anf. 111 MIKAEL STRANDMAN (SD):
          </note>
          <note>
            Herr ålderspresident! Tack, ministern, för dina svar! Jag vill
            återigen fråga en sak. Ministern säger att de utsätts för så mycket
            hat och att det är därför de inte vill ställa upp så att vi får
            in dem. Det lät så. Men är det verkligen så? Miljöpartiet är ändå
            ett riksdagsparti. Ni har uppenbarligen tusentals väljare och
            sympatisörer. Hur kommer det sig att ni inte bland några av dessa
            har hittat någon med ett annat pigment i ansiktet som ni vill
            anställa eller ha med i era fullmäktigegrupper? Jag förstår inte
            det.
          </note>
          <note>
            Jag kommer från transportbranschen. De chefer jag hade på både
            min förra och förrförra arbetsplats kom från utomeuropeiska länder.
            Jag har även jobbat på en hel del andra företag. Men jag har aldrig
            sett någon så etniskt homogent ren grupp som Miljöpartiet. Ni
            har en hel del att förklara för svenska folket och era väljare
            när ni sitter på de här höga moraliska hästarna och förklarar
            hur alla andra ska göra. Är detta något som bara ska gälla andra
            och inte er själva? Ministern har fortfarande inte lämnat någon
            förklaring till varför det ser ut så här.
          </note>
          <note>
            Jag tycker visserligen inte att man ska ha kvotering. Jag tycker
            att man ska välja den person som är mest lämpad för jobbet. Det
            är det mest rätt ­ visa, och det är något som alla kan acceptera,
            tror jag. Så är det inom idrottsvärlden, och jag tycker att det
            även ska vara så inom näringslivet och offentlig sektor.
          </note>
          <note>
            Jag blev återigen väldigt förvånad när jag tittade på er sammansättning.
            Jag tycker faktiskt att ni borde skämmas.
          </note>
          <note>
            Anf. 112 Statsrådet MÄRTA STENEVI (MP):
          </note>
          <note>
            Herr ålderspresident! Låt mig börja med att klargöra något som
            jag i och för sig tror egentligen är tydligt om man lyssnar på
            podden. Det är att jag inte förslår någon form av kvotering, och
            så gör heller inte regeringen. Varken jag eller regeringen har
            för avsikt att diskriminera någon.
          </note>
          <note>
            Regeringen kommer att fortsätta styra mot de jämställdhetspolitiska
            målen så att alla kvinnor och män har samma makt att forma samhället
            och sitt eget liv, och vi ska styra bort från diskriminering och
            rasism för att fler ska kunna verka på lika villkor.
          </note>
          <note>
            För, herr ålderspresident, det är olika, och de hatstormar som
            möter de politiker som ställer upp i allmänna val och som verkar
            lokalt och regionalt är brutala. De blir jämförda med avföring.
            De möts av antisemitiska uttryck. De möts av misogyna uttryck.
            De möts ständigt av hat och hot. Kvinnor möts av hat och hot som
            är sexualiserat.
          </note>
          <note>
            Jag är väldigt glad och tacksam över att höra att ledamöterna
            – åtminstone dessa två ledamöter från Sverigedemokraterna – verkar
            dela min absoluta uppfattning om att den strukturella rasismen
            i Sverige håller tillbaka kvinnor och dessutom utgör ett stort
            hot mot vår demokrati. Jag ser fram emot att framöver också kunna
            debattera med de sverigedemokratiska ledamöterna om hur vi ska
            få bukt med den strukturella rasismen och det hat och de hot som
            följer i svansen av vissa mer nationalistiska ideologier.
          </note>
          <note>
            För 100 år sedan hade kvinnor inte fått rösta för första gången.
            För 100 år sedan hade den här kammaren enbart varit avsedd för
            män. Så är det inte i dag. Jag hoppas innerligt att vi mycket
            snart ska få möjlighet att välkomna ett annat miljöpartistiskt
            statsråd än mig själv och som har annan hudfärg. Vi är inte där
            i dag.
          </note>
          <note>
            Jag hoppas dock att vi ska få bukt med den rasism som finns i
            samhället med det hat och de hot som möter kvinnliga politiker
            och inte minst muslimska kvinnliga politiker. Muslimska kvinnliga
            politiker som dessutom väljer att bära slöja möts av ett tryck
            som har ett enda syfte: att tysta dem, att få dem att backa tillbaka,
            att få dem att inte använda sina demokratiska rättigheter och
            att få dem att inte ta sin plats i samhället.
          </note>
          <note>
            Det gläder mig om det är så att jag åtminstone med två av den
            sverigedemokratiska riksdagsgruppens ledamöter nu är överens om
            att vi behöver göra allt som står i vår makt för att bryta med
            den strukturella rasismen, som håller kvinnor borta från den plats
            i samhället de har rätt till.
          </note>
          <note>
            Anf. 113 TOBIAS ANDERSSON (SD):
          </note>
          <note>
            Herr ålderspresident! Jag tackar åter för svaret. Jag konstaterade
            att rasism återfinns, så även mot svenskar för den delen. Frågan
            huruvida rasism är någonting strukturellt eller inte kanske däremot
            kan kvarvara till en kommande debatt i stället.
          </note>
          <note>
            Jag skulle också vilja beskriva att det inte är som så att personer
            med utländsk bakgrund i andra partier är ensamma om att få utstå
            hat. Det gäller även våra företrädare och våra medlemmar med utomeuropeisk
            bakgrund. De om några har fått uppleva detta – från vänsterhåll.
            De passar inte in i den identitetspolitiska mallen. De anses bryta
            mot sin grupptillhörighet när de engagerar sig i Sverigedemokraterna.
            De om några har haft det tufft i linje med vad Märta Stenevi redogör
            för.
          </note>
          <note>
            Jag lyfte i mitt förra anförande fram det något märkliga och
            underliga i att Märta Stenevi som anhängare av identitetspolitik
            vill att vita inrikes födda kvinnor ger plats åt utrikes födda
            kvinnor samtidigt som hon själv, givet både ämbetet och språkrörsposten,
            innehar mer makt än i princip någon annan kvinna i Sverige. Om
            jag hade trott på identitetspolitik hade jag frågat mig om det
            var rasistiska strukturer i Miljöpartiet som orsakade att det
            inte återfanns någon utrikes född kvinna bland de åtta vita kandidaterna
            till språkrör i Miljöpartiet eller på alla de poster som Mikael
            Strandman tidigare redogjorde för.
          </note>
          <note>
            Jag vet inte vad diverse miljöpartister identifierar sig som,
            men det kan ändå konstateras att Sverigedemokraterna har avsevärt
            större mångfald bland såväl företrädare som väljare. Frågan som
            kvarstår blir då om Miljö ­ partiet är en del av de rasistiska
            strukturer och problem som Märta Stenevi pekat på tidigare i denna
            debatt.
          </note>
          <note>
            Anf. 114 Statsrådet MÄRTA STENEVI (MP):
          </note>
          <note>
            Herr ålderspresident! När jag vill motverka det hat och de hot
            som drabbar politiker, framför allt politiker med utländsk bakgrund,
            omfattar det i allra högsta grad även sverigedemokratiska politiker.
            Ingen politiker i det här landet ska behöva utstå detta. Men det
            är också ett faktum att man har ett helt annat tryck emot sig
            om man är utrikes född. Är man utöver det kvinna och även muslim
            och dessutom har valt att bära slöja är det ett oerhört tryck.
            Då är det inte lika villkor. Det jag har försökt säga i den här
            podden och i debatten i dag är att vi med all kraft behöver motverka
            den strukturella rasismen, så att fler ska kunna ta plats. Det
            gäller i alla delar av samhället.
          </note>
          <note>
            För 100 år sedan infördes allmän och lika rösträtt i Sverige.
            I dag behöver vi lägga vår politiska kraft – och jag min – på
            att garantera att alla människor i alla grupper i samhället har
            möjlighet att utöva sina demokratiska rättigheter fullt ut.
          </note>
          <note>
            Interpellationsdebatten var härmed avslutad.
          </note>
          <note>
            § 22 Svar på interpellation 2020/21:629 om kritiken mot islamofobi
            som begrepp
          </note>
          <note>
            Anf. 115 Statsrådet MÄRTA STENEVI (MP):
          </note>
          <note>
            Herr ålderspresident! Tobias Andersson har frågat statsrådet
            Mikael Damberg om statsrådet och regeringen ser några problem
            med användningen av begreppet islamofobi och om man i så fall
            avser att vidta några åtgärder för att undvika det framöver. Frågan
            har överlämnats till mig.
          </note>
          <note>
            I den nationella planen mot rasism, liknande former av fientlighet
            och hatbrott, vilken beslutades i november 2016, anger regeringen
            att begreppet islamofobi i planen avse r ideologier, uppfattningar
            eller värderingar som ger uttryck för fientlighet mot muslimer.
            Islamofobi kan även drabba personer som uppfattas ha en muslimsk
            bakgrund.
          </note>
          <note>
            Islam o fobi – eller någon annan form av rasism – har ingen plats
            i Sverige. Den ska bekämpas med samhällets fulla kraft och inom
            alla samhällsområden. Rasism , diskriminering eller hatbrott är
            skadlig t både för de enskilda som utsätts och för samhället som
            helhet. Det leder till att människor förvägras jämlika livschanser
            , men riskerar också att urholka demokratin genom att människor
            tystnar eller förlorar tilliten till exempelvis myndigheter.
          </note>
          <note>
            Hot och ofredanden från okända personer i mataffären, långvariga
            och upprepade trakasserier från grannar eller hot och kränkande
            tillmälen som tvingat muslimska elever att låsa in sig på toaletten
            – Brottsförebyggande rådets rapport visar otaliga exempel på hur
            islamofobin tar sig u ttryck och inte är avgränsad till någon
            särskild plats, tid eller person. För en del människor, till exempel
            kvinnor som bär slöja, kan islamofobin upplevas som en del av
            vardagen .
          </note>
          <note>
            Definitionen av islamofobi och av andra former av rasism är föremål
            för ständig utveckling och diskussion. Jag anser att den definition
            som regeringen anger i den nationella planen mot rasism är ändamålsenligt
            utformad för planens genomförande. Jag planerar därför inte att
            i nuläget verka för att definitionen eller användningen av den
            ska förändras.
          </note>
          <note>
            Anf. 116 TOBIAS ANDERSSON (SD):
          </note>
          <note>
            Herr ålderspresident! Ledarsidornas Johan Westerholm har i omgångar
            granskat och kritiserat rapporten Islamofobiska hatbrott från
            Brottsförebyggande rådet. Rapporten har sitt ursprung i att den
            dåvarande jämställdhetsministern Åsa Lindhagen 2019 gav Brå i
            uppdrag att göra en fördjupad studie om så kallade islamofobiska
            hatbrott, detta för att uppnå mer kunskap i hopp om att förbättra
            det förebyggande arbetet mot islamofobi och rasism.
          </note>
          <note>
            Johan Westerholms kritik mot rapporten är både bred och nyanserad
            och bygger bland annat på att Brå inte anger vilken form av hatbrott
            som studerats – hatbrott på individuell kognitiv nivå eller som
            utslag av en rasistisk rörelse på strukturerad makronivå – samt
            att det initialt inte framgick vilka delar av den muslimska gruppen
            som intervjuats. Ledarsidorna har även berört att islamofobi som
            begrepp inte är ett helt oproblematiskt sådant. Jag kommer att
            återkomma i mitt nästa anförande till Ledarsidornas kritik av
            begreppet, men avser först att framföra viss egen kritik.
          </note>
          <note>
            Herr ålderspresident! Låt oss först konstatera att vi alla motsätter
            oss rasism. Rasism ska bekämpas – förvisso inte genom åsiktslagstiftning,
            men visst ska samhällets samlade kraft stå upp mot rasism, även
            när muslimer drabbas. När jag brukar termen rasism åsyftar jag
            rasism alldeles oavsett vem som drabbas. Olika invandrargrupper
            kan utsättas för eller utsätta andra för rasism, så även svenskar.
          </note>
          <note>
            Tyvärr är det många som menar på att svenskar som grupp inte
            kan utsättas för rasism givet att vi inte utgör en minoritetsgrupp,
            även om vi de facto gör det i vissa områden i delar av landet.
            Mot den bakgrunden brukar jag ibland svenskfientlighet som term
            för att slippa fastna i en diskussion kring huruvida svenskar
            kan vara föremål för rasism eller inte.
          </note>
          <note>
            Regeringen med flera har däremot i allt större utsträckning börjat
            bruka olika termer beroende på vilken grupp som berörs. Afrofobi
            och islamo ­ fobi utgör två nya favorittermer. Detta är enligt
            mig beklagligt. En fobi är en ”intensiv, irrationell rädsla för
            bestämda företeelser, t.ex. ormar eller trånga rum”, som Nationalencyklopedin
            definierar det. Gemensamt är också att det ses som en sjukdom
            som kan behandlas genom till exempel beteendeterapi.
          </note>
          <note>
            Jag vill därför mena på att det går att ifrågasätta rimligheten
            i att bruka dessa termer när man exempelvis vill beskriva att
            det är islamofobiskt att någon sagt något nedlåtande till en muslim
            för att den är muslim. Lider den som sagt någonting dumt av en
            irrationell rädsla som kan botas med beteendeterapi? Begränsas
            personen i sin vardag som en konsekvens av sin fobi mot muslimer?
            Sannolikt inte.
          </note>
          <note>
            Vi tar det ett steg längre. Kan en homosexuell ung kille som
            bor i ett muslimskt land där islamsk lag gäller och islamism genomsyrar
            samhället anses ha en irrationell rädsla för islam? Eller är det
            snarare rationellt att han, som riskerat att dödas för sin sexuella
            läggning, är rädd för orsaken? Är det irrationellt av en kristen
            från Syrien, som flytt till Sverige undan islamismens framfart
            i sitt hemland och som fått familjemedlemmar och vänner torterade,
            våldtagna och mördade i islams namn, att känna rädsla inför att
            Sverige nu välkomnar hans förövare hit? Det anser inte jag vara
            irrationellt. Anser Märta Stenevi det?
          </note>
          <note>
            Anf. 117 Statsrådet MÄRTA STENEVI (MP):
          </note>
          <note>
            Herr ålderspresident! I den nationella planen mot rasism och
            liknande former av fientlighet och hatbrott anges att begreppet
            islamofobi i planen avser ideologier, uppfattningar eller värderingar
            som ger uttryck för fientlighet mot muslimer. I uppdraget till
            Brå att genomföra en studie om islamofobiska hatbrott anges även
            att islamofobi drabbar personer som uppfattas ha en muslimsk bakgrund.
            I och med att planens definition av rasism även omfattar strukturell
            rasism kan man säga att regeringen använder begreppet islamofobi
            även i bredare mening, det vill säga inte bara som en form av
            medveten fientlighet mot muslimer.
          </note>
          <note>
            I Brås rapport anges också att islamofobi är ett mångfasetterat
            fenomen och ett omdiskuterat begrepp. Forskare och praktiker har
            haft svårigheter att hitta en definition som fångar in islamofobi
            på ett mätbart och bra sätt. I just Brås rapport definieras både
            islamofobiska hatbrott och islamofobi i enlighet med de definitioner
            som angetts av regeringen i uppdragsformuleringen. Studien belyser
            utöver rena hatbrott även upplevelser av diskriminering och negativt
            bemötande samt de negativa föreställningar, fördomar och stereotyper
            som finns om muslimer.
          </note>
          <note>
            Vi ska alltid kunna kritisera religion och religiösa sedvänjor.
            Detta gäller i synnerhet när religionen tar sig ett politiskt
            uttryck. Antidemokratisk, fundamentalistisk eller våldsbejakande
            islamism varken ska eller kan vi acceptera i samhället. Men arbetet
            mot islamofobi och andra former av rasism får inte blandas ihop
            med det viktiga arbetet med att kraftfullt bekämpa till exempel
            våldsbejakande islamism. Dessa båda kamper både kan och måste
            föras parallellt.
          </note>
          <note>
            Brås rapport visar också bland annat att det finns en stark upplevelse
            bland muslimer av att den politiska och mediala diskursen bidrar
            till att befästa ett vi-och-dom-perspektiv, där muslimer beskrivs
            som en enhetlig grupp med gemensamma särdrag. Jag tycker att vi
            kanske ska börja där – med att inse att vi som politiker har ett
            stort ansvar för hur vi talar om islamism, islam och muslimer
            och om det hat och de brott som drabbar muslimer. Som politiker
            och makthavare måste vi vara glasklara: Hat och hot mot muslimer
            accepterar vi inte. Vi måste motverka islamofobi, enligt den definition
            som regeringen använder i sin plan.
          </note>
          <note>
            Att vi använder olika begrepp inom paraplyet rasism beror på
            att rasism mot olika personer tar sig olika uttryck. För att vi
            ska få bukt med den rasism som förekommer i samhället behöver
            vi också kunna prata om hur den ter sig beroende på vem det är
            som utsätts.
          </note>
          <note>
            Planen exkluderar heller inte andra uttryck för rasism än de
            fem som definieras. Till exempel har vi ju det senaste året sett
            en kraftigt ökande rasism riktad mot svenskasiater. Det finns
            många typer av rasism. För att vi ska kunna motverka dem effektivt
            behöver vi förstå hur de ter sig och vilka uttryck de tar sig.
            Det är detta definitionerna syftar till.
          </note>
          <note>
            Sedan är det en intressant orddiskussion. Men att en definition
            slås fast innebär att vi bättre kan arbeta med själva företeelsen.
            Jag menar att det är en ändamålsenlig definition som har slagits
            fast i planen mot rasism.
          </note>
          <note>
            Anf. 118 TOBIAS ANDERSSON (SD):
          </note>
          <note>
            Fru talman! Jag vill återigen tacka för svaret från Märta Stenevi.
            Jag tycker att det är ett nyanserat svar. Precis som Märta Stenevi
            säger kan man nog länge diskutera ord och deras betydelse, ursprung,
            tillämpning och så vidare. Jag avser att snart fortsätta göra
            det lite, men jag vill först nämna att jag tycker att det är positivt
            att höra från Märta Stenevi att islamism inte kan accepteras i
            det svenska samhället. När sverigedemokratiska politiker genom
            åren har kritiserat islamism, politisk islam, har vi ofta fått
            löpa gatlopp därefter som en konsekvens av diverse beskyllningar.
            Det är väldigt välkommet att nu höra att man även från Miljöpartiets
            och regeringens sida ser problem med den tilltagande islamiseringen
            av det svenska samhället.
          </note>
          <note>
            Men åter till den ytterst befogade kritik av begreppet islamofobi
            som Ledarsidornas Johan Westerholm belyst. Den definition som
            Brå utgått från gäller nämligen, enligt deras mejlsvar till Ledarsidorna,
            i första hand de juridiska ramarna avseende hatbrottsbegreppet.
            Ledarsidorna kommenterar på följande sätt: ” Det vill säga, utan
            att ha gjort en analys av islamo ­ fobi som sociologiska begrepp
            jämställer myndigheten detta med den juridiska definitionen för
            hatbrott vilket är den definition som Muslimska brödraskapet strävar
            efter. ”
          </note>
          <note>
            Varför strävar då Muslimska brödraskapet efter detta? Jo, naturligtvis
            för att allt arbete med att stigmatisera, tysta och i förlängningen
            förbjuda kritik av islam och islamism gagnar dem. De vill ha särlagstiftningar
            och religiösa rabatter. De vill kunna indoktrinera barn i sina
            skolor som de driver här i dag. De vill kunna få statliga bidrag
            för att finansiera sin segregerande verksamhet så som de gör i
            dag. De vill kunna stå oemotsagda och radikalisera andra muslimer
            så som de gör i moskéer i dag. De vill kunna ha inflytande över
            politik och förvaltningar så som de i dag har genom trossamfund
            och klaner. Deras våta dröm är att leva under ett helt eget, parallellt
            rättssystem – deras religiösa rättssystem, som genom historien
            och tyvärr än i dag orsakat och orsakar död, lidande och förtryck.
          </note>
          <note>
            Att då använda sig av deras termer, de termer som Muslimska brödraskapet
            eftersträvar att vi brukar, är att spela dem rakt i händerna.
            Vi vet även att regeringen inte drar sig för särlagstiftningar
            och åsiktslagstiftningar, givet förslagen om att förbjuda förintelseförnekande
            och rasistiska organisationer.
          </note>
          <note>
            Liberala Frankrike, däremot, med sin långa erfarenhet av att
            bekämpa islamism, har förkastat begreppet och menar att islamofobi
            är en term skapad av islamister för att skydda dem från granskning
            och kritik. Detta skedde bland annat genom att den franska regeringskommittén
            för förebyggande av brottslighet och radikalisering konstaterade
            att termen islamofobi är olämplig när man talar om hat mot muslimer
            eftersom den för ­ växlar stigmatisering av troende med kritik
            av islam. Detta bör ses i ljuset av att Emmanuel Macron s regering
            nyligen anklagades för islamofobi av 25 islamistiska grupper sedan
            han vidtagit en rad åtgärder för att bekämpa islamismen i efterdyningarna
            av bland annat mordet på läraren Samuel Paty .
          </note>
          <note>
            Hur kan Märta Stenevi och regeringen inte se att de med sin politik
            och retorik krattar manegen för islamister som Muslimska brödraskapet
            och därigenom bidrar till segregation och splittring?
          </note>
          <note>
            Anf. 119 Statsrådet MÄRTA STENEVI (MP):
          </note>
          <note>
            Fru talman! Vi kan som sagt diskutera ords utformning, och som
            åtminstone påbörjad litteraturvetare tycker jag att det är mycket
            intressant. Men vi behöver också verktyg för att kunna beskriva
            den råa, oförtäckta rasism som drabbar muslimer i samhället. Viktigast
            är naturligtvis konkreta åtgärder, men eftersom ledamoten nu har
            lyft denna fråga i en interpellationsdebatt vill jag säga att
            vi behöver ord för att beskriva rasismen mot muslimer. Vi kan
            naturligtvis fortsätta diskutera vilket det ordet ska vara, och
            det får vi kanske anledning att komma tillbaka till senare, när
            forskningen har tagit sig an det.
          </note>
          <note>
            Men jag vill komma tillbaka till det vi faktiskt beskriver med
            ordet – exemplen på hur rasismen mot muslimer tar sig uttryck.
            När det gäller män är det ofta på arbetsplatsen de möter islamofobin,
            som när män med arabiskklingande namn ombeds redogöra för sina
            sociala värderingar i stället för sina meriter när de söker jobb.
            På allmän plats är det kvinnor i slöja som är särskilt utsatta.
            Det kan röra sig om allt från verbala övergrepp, som att kvinnor
            blir kallade för ”spöke” eller ”påskkärring”, till att till och
            med få slöjan avryckt eller få höra av främlingar att ”alla muslimer
            borde buras in i ett europeiskt koncentrationsläger” eller att
            ”alla muslimer ska brännas”.
          </note>
          <note>
            Vi behöver kalla dessa hatbrott och strukturella skillnader vid
            namn. Islamofobi och annan rasism har ingen plats i vårt samhälle.
            Mycket görs i arbetet mot rasism, men mer behöver göras. Regeringen
            kommer att fortsätta det arbetet med en fortsatt hög ambitionsnivå.
          </note>
          <note>
            Nu har vi förstärkt den nationella planen mot rasism med 10 miljoner
            kronor per år från och med förra året. Det är den hittills största
            satsning som någon regering har gjort inom detta område.
          </note>
          <note>
            Myndigheten för stöd till trossamfund har också redovisat, alldeles
            nyligen, sitt uppdrag som handlar om att i samverkan med bland
            annat Polis ­ myndigheten höja kunskapen om säkerhet för moskéer
            och för muslimska församlingar och om olika aktörers utsatthet
            för islamofobi och hatbrott.
          </note>
          <note>
            Vi kommer att fortsätta det mycket viktiga arbetet med att motverka
            rasism i samhället. Det är i det här fallet de uttryck som rasismen
            tar sig som är det absolut mest centrala. Jag skulle verkligen
            önska att vi fick ha en interpellationsdebatt som handlar om hur
            vi motverkar det hat som drabbar inte minst muslimska kvinnor
            på allmän plats, när främmande män rycker av dem slöjan och spottar
            dem i ansiktet. Vi kallar det islamofobi. Ja, jag skulle vilja
            säga att jag tror att det är själva beteendena, själva rasismen,
            som är det absolut största problemet att komma till rätta med.
          </note>
          <note>
            Anf. 120 TOBIAS ANDERSSON (SD):
          </note>
          <note>
            Fru talman! Jag tackar åter för svaret från Märta Stenevi. Som
            jag tidigare berört ska vi motarbeta rasism, och det är naturligtvis
            positivt att regeringen tar det på allvar. Däremot är det bekymmersamt
            att Märta Stenevi gång efter annan avstår från att kommentera
            Muslimska brödraskapets koppling till begreppet islamofobi.
          </note>
          <note>
            Just denna interpellationsdebatt handlar faktiskt om begreppet.
            Vi får säkerligen anledning att återkomma till varandra när det
            gäller annan form av rasism. Men nu pratar vi om islamofobi som
            begrepp, och det är problematiskt.
          </note>
          <note>
            Under förra mandatperioden lanserade Kulturdepartementet och
            Myndigheten för stöd till trossamfund nätsidan islamofobi.se.
            Denna är i sin helhet uppbyggd av och drivs av en av Muslimska
            brödraskapets svenska nätverksorganisationer, studieförbundet
            Ibn Rushd, som årligen erhåller miljoner i offentligt stöd.
          </note>
          <note>
            Samtidigt skriver Brå att de som underlag för studien har samtalat
            med representanter från muslimska föreningar, församlingar och
            organisatio ­ ner, men de vägrar att redogöra för vilka. Ledarsidorna
            räds därför att Muslimska brödraskapet även i detta fall haft
            stort inflytande över rapporten och därmed även resultatet.
          </note>
          <note>
            Fru talman! Mot bakgrund av detta såväl som mycket annat är det
            direkt uppenbart att regeringen underlättar för, snarare än motarbetar,
            islamiseringen av Sverige. Jag skulle gärna höra Märta Stenevi
            beröra det i sitt slutanförande: Hur kan vi ta krafttag mot islamiseringen
            snarare än kratta manegen för densamma?
          </note>
          <note>
            Anf. 121 Statsrådet MÄRTA STENEVI (MP):
          </note>
          <note>
            Fru talman! Islamofobi är ett etablerat begrepp. Det slås fast
            i regeringens plan mot rasism att det avser ideologier, uppfattningar
            eller värderingar som ger uttryck för fientlighet mot muslimer
            och att islamofobi även kan drabba personer som uppfattas ha en
            muslimsk bakgrund.
          </note>
          <note>
            Detta var också basen för det uppdrag som har givits Brå. Jag
            har förtroende för Brottsförebyggande rådet. Jag har ingen anledning
            att tro något annat än att Brottsförebyggande rådet har utfört
            detta uppdrag på bästa sätt. Det som detta uppdrag och den rapport
            som Brå har lagt fram visar är volymen – det är enormt vanligt
            – av hat mot muslimer. Det är ett oerhört stort problem.
          </note>
          <note>
            Det är ett hot mot vår demokrati. Det är ett hot mot människors
            möjligheter att leva fria i Sverige. Det är ett hot mot kvinnors
            jämställdhet när de drar sig för att gå ut på allmän plats av
            rädsla för att bli utsatta för islamofobi, islamofobiska hatbrott
            och den strukturella rasismen.
          </note>
          <note>
            Regeringen har uttalat att Sverige ska vara ett land där alla
            människor ska kunna leva i frihet utan att utsättas för diskriminering
            och intolerans. En effektiv och heltäckande diskrimineringslag
            med tydliga sanktioner för dem som inte följer lagstiftningen
            och en reell möjlighet till upprättelse för den som har blivit
            diskriminerad är en viktig förutsättning i ett samhälle där människor
            behandlas jämlikt och har tillgång till samma livschanser.
          </note>
          <note>
            Men så är det inte i dag. Brås rapporter om antisemitism, Brås
            rapport om islamofobi och det uppdrag som har givits Brå om att
            ta fram motsvarande rapport för afrofobi är redskap för att vi
            ska synliggöra den diskriminering som sker i samhället.
          </note>
          <note>
            Regeringen kommer att fortsätta arbetet med att säkerställa ett
            effektivt och heltäckande skydd mot diskriminering. För rasism,
            även i form av islamofobi, har ingen plats i vårt samhälle.
          </note>
          <note>
            Interpellationsdebatten var härmed avslutad.
          </note>
          <note>
            § 23 Svar på interpellation 2020/21:632 om särbehandling av personer
            med viss hudfärg
          </note>
          <note>
            Anf. 122 Statsrådet MÄRTA STENEVI (MP):
          </note>
          <note>
            Fru talman! Ludvig Aspling har frågat mig vad jag menar med att
            vita kvinnor ska flytta på sig och om jag kommer att vidta några
            åtgärder för att diskriminera dessa personer på arbetsmarknaden
            eller i andra sammanhang.
          </note>
          <note>
            Vidare har interpellanten frågat mig om jag står fast vid regeringens
            definition av rasism som ”uppfattningar om att människor på grund
            av föreställningar om ras, nationellt, kulturellt eller etniskt
            ursprung, religion, hudfärg eller annat liknande förhållande är
            väsensskilda från varandra och att de därmed kan eller bör behandlas
            på olika sätt” och om jag planerar att förtydliga uttalandet om
            att behandla vita kvinnor annorlunda än andra kvinnor.
          </note>
          <note>
            R egeringen kommer aldrig att verka för åtgärder som syftar till
            att diskriminera någon . Diskriminering på grund av bland annat
            kön eller etnisk tillhörighet är förbjuden enligt diskrimineringslagen.
            Förbudet omfattar bland annat arbetslivsområdet.
          </note>
          <note>
            Det jämställdhetspolitiska målet är att kvinnor och män ska ha
            samma makt att forma samhället och sina egna liv. Det är då självklart
            alla kvinnor som åsyftas. Kvinnors deltagande på arbetsmarknaden
            är dock lägre än mäns, och arbetsmarknaden är starkt könsuppdelad.
            Regeringen har tillsatt en kommission för jämställda livsinkomster
            som bl and annat har i uppdrag att lämna förslag på åtgärder som
            bidrar till en jämställd fördelning av det offentligas stödåtgärder
            till kvinnor och män samt jämställda arbetsplatser.
          </note>
          <note>
            Jag anser att den definition av rasism som anges i regeringens
            natio ­ nella plan mot rasism, liknande former av fientlighet
            och hatbrott är ända ­ målsenlig för arbetet med dessa frågor.
            Av planen framgår också att r asism i olika former finns som en
            del av samhällets strukturer , vilket f år till följd att människor
            får olika tillgång till rättigheter och möjligheter, makt och
            inflytande. På samma sätt som det finns strukturella skillnader
            mellan kö ­ nen är även rasismen strukturell . Dessa skillnader
            kan samspela och för ­ stärka varandra.
          </note>
          <note>
            Planen och diskrimineringslagen utgör centrala verktyg för att
            bekämpa rasism och diskriminering i arbetslivet och i övriga samhället.
            Jag och hela regeringen kommer fortsatt att agera kraftfullt för
            att motverka rasism i alla dess former.
          </note>
          <note>
            Anf. 123 LUDVIG ASPLING (SD):
          </note>
          <note>
            Fru talman! I en podd med tidningen Aftonbladet gjorde jämställdhetsministern
            nyligen ett par ganska märkliga uttalanden. Men det är inte ovanligt
            att personer som blir intervjuade uttrycker sig lite hastigt och
            att åhör ­ arna kanske inte hör det som intervjusubjektet vill
            säga. Det är därför som jag har bett Märta Stenevi komma hit i
            dag för att helt enkelt förklara vad hon egentligen menade.
          </note>
          <note>
            Jag ska citera statsrådet. Hon sa: Ska utlandsfödda kvinnor få
            makt måste inrikes födda vita kvinnor flytta på sig. Det första
            jag undrar är varför en grupp personer med en viss hudfärg ska
            flytta på sig för att bereda plats åt en annan grupp personer.
          </note>
          <note>
            Regeringen definierar begreppet rasism som – jag läser innantill
            – uppfattningar om att människor på grund av föreställningar om
            ras, nationellt, kulturellt eller etniskt ursprung, religion,
            hudfärg eller annat liknande förhållande är väsensskilda från
            varandra och att de därmed kan eller bör behandlas på olika sätt.
          </note>
          <note>
            Statsrådet säger att hon specifikt vill att vita inrikes födda
            kvinnor ska flytta på sig. Det är alltså inte inrikes födda kvinnor
            generellt, utan en specifik grupp med en viss hudfärg. Hur kan
            det inte vara ett rasistiskt uttal ­ ande om man utgår från regeringens
            egen definition av begreppet rasism?
          </note>
          <note>
            Jag tycker att det passar in alldeles utmärkt på den här definitionen.
            Statsrådet talar ju väldigt ofta om att bekämpande av rasism är
            en prioritering för regeringen och så vidare. Fine, det är jättebra!
            Varför inte bara börja med att sluta säga rasistiska saker själv
            i så fall? Det kan vara en bra början att leva som man lär.
          </note>
          <note>
            Det andra som jag tänkte fråga om är vad statsrådet menar med
            ”flytta på sig” och då framför allt vilka tvångsmedel som hon
            kommer att använda mot personer som inte vill flytta på sig. Jag
            kan nämligen tänka mig att det finns en hel del personer i Sverige
            som inte är villiga att lämna egendom eller tjänst, eller vad
            det nu kan vara statsrådet menar när hon säger att de ska flytta
            på sig, utan kommer att motsätta sig det här.
          </note>
          <note>
            I ett demokratiskt samhälle som respekterar grundläggande mänskliga
            rättigheter är det nämligen inte statens uppgift att tvinga människor
            att göra annat än att just följa lagen och betala skatt. Staten
            ska alltså inte tvångsförflytta dem eller ta deras egendom på
            grund av deras hudfärg eller ge privilegier till vissa på andras
            bekostnad. I ett demokratiskt samhälle är alla människor lika.
            Alla har samma chans att misslyckas, lyckas, göra sina egna val
            och bygga sin egen framtid. Det här är uppenbarligen inte principer
            som statsrådet delar, och det tycker jag är synd.
          </note>
          <note>
            Jag vill därför ställa ett par ganska enkla frågor till statsrådet
            Märta Stenevi , och jag hoppas att hon är beredd att göra ett
            ärligt försök att svara.
          </note>
          <note>
            Står statsrådet bakom principen om att vissa personer inte ska
            behandlas annorlunda eller sämre än andra på grund av sin hudfärg.
          </note>
          <note>
            Om så inte är fallet, vilka tvångsmedel planerar hon att vidta
            mot dessa vita kvinnor som ska flytta på sig?
          </note>
          <note>
            Om det är så att rasismen är någonting som man är besjälad av
            att bekämpa, varför inte börja med att sluta göra rasistiska uttalanden
            själv?
          </note>
          <note>
            Anf. 124 Statsrådet MÄRTA STENEVI (MP):
          </note>
          <note>
            Fru talman! Som ledamoten konstaterar lever vi i ett land där
            alla ska ha lika möjligheter att använda sina demokratiska rättigheter.
            Så är det inte i dag. Jag ska vara väldigt tydlig med att jag
            inte har och inte kommer att föreslå vare sig kvotering eller
            några som helst tvångsåtgärder. Man får vara ganska kreativ i
            sitt lyssnande gällande mitt uttalande i podden för att komma
            fram till något annat.
          </note>
          <note>
            Ledamoten tycker att mitt uttalande är rasistiskt. Jag menar
            att det är helt fel. Däremot menar jag att vi lever i ett samhälle
            med en tydlig strukturell rasism som innebär att utrikesfödda
            kvinnor och kvinnor med en annan etnisk bakgrund har mycket svårare
            att använda sina demokratiska rättigheter.
          </note>
          <note>
            Det jag syftade på i den här podden, och jag tror att det framgår
            när man lyssnar på hela inlägget, är egentligen väldigt enkelt:
            att vi ska stötta dem som i dag inte har möjlighet att ta sin
            plats i samhället och att vi ska ge plats åt fler. Fler ska kunna
            använda sina demokratiska rättigheter, och för att fler ska kunna
            göra sin röst hörd ska vi hjälpa dem och bereda plats åt dem.
          </note>
          <note>
            Det handlar inte om tvångsåtgärder. Det handlar inte om kvotering.
            Det handlar inte om någonting annat än att bereda plats för kvinnor
            som i dag inte har möjlighet att ta sina demokratiska rättigheter
            hela vägen på grund av den strukturella rasism som förekommer.
          </note>
          <note>
            Jag vill ändå lite kort redogöra också för regeringens ingångar
            i några av de berörda frågorna. Regeringen kommer inte att verka
            för åtgärder som syftar till att diskriminera någon. Återigen,
            jag har heller aldrig gett uttryck för något sådant. Det övergripande
            målet för jämställdhetspolitiken är att kvinnor och män ska ha
            samma makt att forma samhället och sitt eget liv. Det gäller självklart
            alla kvinnor och alla män.
          </note>
          <note>
            Det är också regeringens uttryckliga ambition att Sverige ska
            vara ett land fritt från rasism. Rasismen ska inte få stå i vägen
            för ett samhälle där alla människor, oavsett hudfärg och oavsett
            bakgrund, har samma livschanser.
          </note>
          <note>
            Så ser det inte ut i dag. I dag är det väldigt stora skillnader
            i vilka möjligheter man har beroende på ens hudfärg. Jag redogjorde
            tidigare för länsstyrelsens i Stockholm rapport kring de enorma
            skillnaderna som afro ­ svenskar upplever på den svenska arbetsmarknaden
            enbart på grund av sin hudfärg.
          </note>
          <note>
            Jag hoppas och tror – hoppas i alla fall – att ledamoten delar
            min bild av att den strukturella rasismen i Sverige håller utrikes
            födda kvinnor tillbaka och att vi tillsammans behöver lägga all
            kraft på att få fler att kunna dra nytta av sina demokratiska
            rättigheter och därmed få fler att ta plats, till exempel i den
            här kammaren och i andra delar av samhället.
          </note>
          <note>
            Anf. 125 LUDVIG ASPLING (SD):
          </note>
          <note>
            Fru talman! Jag kan förtydliga att det alltså inte är jag som
            säger att det här uttalandet är rasistiskt; jag pekar ut att enligt
            regeringens egen defini ­ tion av begreppet ”rasism” är statsrådets
            uttalande klart rasistiskt. Det är inte jag som säger det.
          </note>
          <note>
            Ytterligare ett uttalande som förvånar mig i den här podden är
            påståendet om att makt är ett nollsummespel – statsrådet uttryckte
            sig på det sättet – och att en person alltså bara kan tillskansa
            sig makt eller ekonomiskt inflytande, vilket var vad diskussionen
            handlade om, genom att ta det från någon annan.
          </note>
          <note>
            Märta Stenevi är inte ensam i historien om att påstå det här.
            Det är nämligen grundtesen i det fjärde kapitlet, andra delen,
            i Das Kapital av Karl Marx. Jag misstänker att det är därifrån
            statsrådet har hämtat inspiration.
          </note>
          <note>
            I det avsnittet gör Marx en av de allra största missbedömningarna
            i den långa rad av missbedömningar som utgör den ideologiska soptipp
            som kallas marxism. Det han hävdar i det här avsnittet är att
            det aldrig kan finnas en utdelning eller ett förstorande av den
            ekonomiska eller maktmässiga kakan. Den kan aldrig öka, utan det
            enda sättet att tillskansa sig makt eller ekonomiska fördelar
            är att ta dem från någon annan.
          </note>
          <note>
            Jag är kanske inne på ett litet stickspår, men jag tycker ändå
            att det här är viktigt. Det är viktigt att förstå hur pass allvarlig
            statsrådets inställning i den här frågan är, eftersom det är just
            den här delen av den marxistiska teorin som är roten till allt
            lidande och all misär i länder som håller sig med den typ av ekonomiska
            system eller maktfördelningssystem som statsrådet förespråkar.
          </note>
          <note>
            Om man är uppväxt i ett land och har sämre ekonomiska förutsättningar
            än andra, om man känner att man inte har makt över sitt liv, är
            det enda sättet att göra någonting åt det att ta det från någon
            annan, detta enligt Märta Stenevis och Marx teori. Det här är
            alltså grunden till att samhällen som bygger på dessa teorier
            är så fruktansvärt våldsamma.
          </note>
          <note>
            Jag har ju följt Miljöpartiets galenskaper under det riksdagsår
            som har varit, men till och med jag blir förvånad över att man
            väljer att uttrycka sig på det här sättet. En sådan rent marxistisk
            analys av makt och ekonomi vet jag inte ens om Vänsterpartiet
            gör nu för tiden. Det här trodde jag var någonting som vi hade
            lämnat bakom oss för länge sedan. Men så är det tyvärr inte.
          </note>
          <note>
            Jag kan också konstatera att ingen människa som är det minsta
            utbildad inom ekonomisk teori nu för tiden tror på den här analysen.
            Den har förpassats till historiens soptipp för länge sedan. Men
            någonstans inne i Miljöpartiets kansli, inne på Regeringskansliet,
            lever den tydligen vidare, och det tycker jag är väldigt tråkigt.
          </note>
          <note>
            Jag skulle därför vilja ställa en kompletterande fråga: Står
            Märta Stene ­ vi fast vid att makt och pengar är ett nollsummespel?
            Är det någonting som statsrådet på allvar hävdar? Vad säger hon
            om den uppsjö av ekonomisk vetenskap, inklusive nobelpriser, som
            handlar om ämnen som per defini ­ tion innebär att det här inte
            är sant? Kan statsrådet svara på det?
          </note>
          <note>
            Anf. 126 TREDJE VICE TALMANNEN:
          </note>
          <note>
            Jag vill bara påminna om att interpellationsdebatterna handlar
            om statsrådens tjänsteutövning och ansvarsområden. Det är alltså
            inte en allmänpolitisk debatt.
          </note>
          <note>
            Anf. 127 Statsrådet MÄRTA STENEVI (MP):
          </note>
          <note>
            Fru talman! Jag hade också tänkt uttrycka en liten önskan om
            att ledamoten väldigt gärna får diskutera marxism men kanske inte
            behöver blanda in mig och regeringen i den diskussionen.
          </note>
          <note>
            Vi tar det igen: Jag har inte framfört eller uttryckt någon som
            helst åsikt om att jag skulle önska en kvotering eller några som
            helst andra tvångs ­ åtgärder. Det jag har diskuterat handlar
            om att ge plats för fler och göra det möjligt för fler att använda
            sina demokratiska rättigheter.
          </note>
          <note>
            Jag har inte heller uttryckt mig kring något nollsummespel. Jag
            noterar att ledamoten citerar en teori av en influencer på högerkanten;
            det är alltså ingenting som jag har uttryckt. Jag kan gärna dela
            transkriberingen av podden ifall ledamoten behöver det för att
            kunna vara lite mer sanningsenlig i sina anföranden.
          </note>
          <note>
            Min syn på makt och möjligheter för kvinnor i det här landet,
            återigen, är att alla kvinnor ska ha möjlighet att ta del av sina
            demokratiska rättigheter. Alla kvinnor i det här landet ska ha
            möjlighet att leva ett fritt och självständigt liv, både ekonomiskt
            och demokratiskt.
          </note>
          <note>
            Detta innebär att vi har ett stort behov av att motverka den
            strukturella rasism som gör att det inte är möjligt. Vi behöver
            motverka de hatbrott och den diskriminering som sker varje dag
            mot kvinnor med annan hudfärg än den vita, med annan etnicitet
            än den svenska, som har en annan religion än den kristna. Jag
            hoppas att även ledamoten Ludvig Aspling delar bilden av den strukturella
            rasismen. Det är en fråga jag gärna vill ställa till ledamoten,
            fru talman. Delar Ludvig Aspling bilden av att utrikes födda kvinnor
            i dag hålls tillbaka och att vi har ett stort behov av att bryta
            de rasistiska och diskriminerande strukturer som gör att inte
            alla svenskar på lika villkor kan dra nytta av sina demokratiska
            rättigheter?
          </note>
          <note>
            Anf. 128 LUDVIG ASPLING (SD):
          </note>
          <note>
            Fru talman! Absolut, Märta Stenevi! Jag kommer att lämna in en
            ny interpellation som handlar om strukturell rasism nästa vecka,
            och vi kommer att diskutera frågan innan sommaren. Det kan jag
            garantera.
          </note>
          <note>
            Jag skulle vilja återgå till saken. Märta Stenevi säger att hon
            aldrig har påstått att makt skulle vara ett nollsummespel. När
            man säger en sådan sak som att om utrikes födda personer ska få
            makt i Sverige måste andra personer flytta på sig, då säger man
            explicit att makt är ett nollsummespel. Om det inte är ett nollsummespel
            kan de skapa sin egen lycka. Om det däremot är ett nollsummespel
            kan de inte göra så, och då måste de ta den från någon annan.
            Statsrådet kan inte slingra sig på den punkten. Det är precis
            det hon säger.
          </note>
          <note>
            När man påstår att makt är ett nollsummespel är man inne på rent
            marxistisk teori. För att inte bryta mot kammarens regler kan
            jag ställa frågan på följande sätt. Hur anser statsrådet att en
            rent marxistisk maktanalys kommer att påverka arbetet för ökad
            jämställdhet mellan kvinnor och män, mellan svarta och vita, som
            statsrådet nämnde, eller mellan några andra grupper i landet?
            Vi kan titta på de exempel som finns runt om i världen som använder
            rent marxistisk-ekonomisk maktteori för att styra sina länder.
            Det är länder som ofta är mångkulturella och med olika folkgrupper
            inom gränserna. Jämställdheten är dock i många fall frånvarande.
          </note>
          <note>
            Kan statsrådet förklara på vilket sätt jämställdhetsarbetet kommer
            att bli bättre i framtiden genom att applicera en rent marxistisk
            maktteori på det politikområdet?
          </note>
          <note>
            Anf. 129 Statsrådet MÄRTA STENEVI (MP):
          </note>
          <note>
            Fru talman! Den frågan får jag nog be ledamoten ställa till någon
            som driver eller tror på en marxistisk maktteori. Jag är inte
            en av dem, och jag har inte heller någonsin gett uttryck för det.
            Man får vara mycket kreativ för att höra det i mitt uttalande
            i den podden.
          </note>
          <note>
            Vi kommer att behöva stötta och hjälpa till om fler ska kunna
            använda sina demokratiska rättigheter, om fler ska kunna göra
            sin röst hörd. Det är vad jag har pratat om i den podden. Vi behöver
            motverka den strukturella rasismen, som vi tydligen ska debattera
            senare, och vi behöver ge fler kvin ­ nor och fler utlandsfödda
            möjlighet att använda sina demokratiska rättigheter. Män och kvinnor
            ska ha samma rätt och möjligheter att vara aktiva medborgare och
            forma villkoren för beslutsfattande. Kvinnor och män ska ha samma
            möjligheter och villkor i frågor om betalt arbete som ger ekonomisk
            självständighet livet ut. Vi behöver se till att detta gäller
            alla kvinnor, fru talman, inte bara de kvinnor som i övrigt har
            gynnsamma förutsättningar. Det gäller även utrikes födda kvinnor
            och de kvinnor som lever med den diskriminering som sker i samhället.
          </note>
          <note>
            För hundra år sedan infördes allmän och lika rösträtt i Sverige.
            Då var den här salen helt fullsatt av enbart män. I dag behöver
            vi arbeta stenhårt för att garantera att alla människor i alla
            grupper i samhället har möjlighet att ta del av sina demokratiska
            rättigheter fullt ut. Det är vad jag har pratat om i podden, och
            det är vad jag kommer att stå för och verka för och vad regeringen
            kommer att verka för. Sedan hoppas jag att ledamoten hittar någon
            annan att diskutera marxistisk maktteori med. Jag kan rekommendera
            Henrik Jönsson.
          </note>
          <note>
            Interpellationsdebatten var härmed avslutad.
          </note>
          <note>
            § 24 Svar på interpellation 2020/21:633 om kvotering av kvinnor
          </note>
          <note>
            Anf. 130 Statsrådet MÄRTA STENEVI (MP):
          </note>
          <note>
            Fru talman! Ann-Christine From Utterstedt har frågat mig på vilka
            grunder jag har kommit fram till att kvotering utefter hudfärg
            och födelseland ska genomföras och hur jag avser att genomföra
            idén om kvotering utifrån hudfärg och födelseland. Interpellanten
            har också frågat mig om jag anser att kvotering utifrån hudfärg
            och födelseland kommer att bidra till ett integrerat samhälle
            och om så är fallet, på vilket underlag jag grundar min uppfattning.
            Vidare har interpellanten frågat mig om jag anser att kvotering
            utifrån hudfärg och födelseland kommer att bidra till ett sammanhållet
            Sverige och om så är fallet, på vilket underlag jag grundar min
            uppfattning och om jag avser att verka för att utrikes födda kvinnor
            ska kvoteras till några speciella maktpositioner och i så fall,
            vilka. Vidare frå ­ gar interpellanten om jag anser att Sverige
            som land kommer att vinna på att vita, inrikes födda kvinnor lämnar
            över makt till utrikes födda kvinnor och vilket underlag jag grundar
            min uppfattning på, samt om jag anser att en kvinnlig kvotering
            utifrån hudfärg kommer att bidra till att vårt svenska samhälle
            blir mer jämställt och i så fall vad jag grundar min uppfattning
            på. Slutligen har interpellanten frågat mig på vilket sätt jag
            avser att säkerställa att diskrimineringslagen och dess skrivelser
            om diskriminering på grund av etnisk tillhörighet inte kringgås
            om mer makt ges åt utrikes födda kvinnor genom kvotering.
          </note>
          <note>
            Fru talman! Diskriminering har ingen plats i Sverige. Den ska
            bekämpas med samhällets fulla kraft och inom alla samhällsområden.
          </note>
          <note>
            Diskriminering på grund av bland annat kön eller etnisk tillhörighet
            är förbjuden enligt diskrimineringslagen och gäller bland annat
            arbetsliv. Alla arbetsgivare är skyldiga att arbeta främjande
            och förebyggande mot diskriminering och på annat sätt verka för
            lika rättigheter och möjligheter oavsett bland annat kön och etnisk
            tillhörighet.
          </note>
          <note>
            Jag har inte föreslagit införa nde av kvotering på grund av etnisk
            tillhörighet eller hudfärg.
          </note>
          <note>
            Anf. 131 ANN-CHRISTINE FROM UTTERSTEDT (SD):
          </note>
          <note>
            Fru talman! Jag tackar ministern för svaret, även om det var
            väldigt kort.
          </note>
          <note>
            Miljöpartiet är ett litet parti i Sveriges riksdag med stor makt
            i vår regering – i det här fallet i form av en jämställdhetsminister.
            Miljöpartiet har stor makt över svenskarnas vardag. Det är kvotering,
            det är genusidéer och splittring i landet, och det här kommer
            att fortsätta så länge Miljöpartiet har inflytande.
          </note>
          <note>
            Mina frågor till Stenevi, som ministern upprepade, har sin upprinnelse
            i en podcastintervju där Stenevi resonerar om maktstrukturer.
            Nu är dagen äntligen här! Som jag har väntat på att få stå här
            i talarstolen med ministern och diskutera. Nu ska ministern äntligen
            få berätta för alla svenska vita inrikes födda kvinnor, inklusive,
            antar jag, Märta Stenevi själv, hur vi ska väljas bort från positioner
            och vart vi ska förpassas.
          </note>
          <note>
            I intervjun i podden har Stenevi sagt att om någon ska få makt
            måste någon annan lämna ifrån sig den. Om en ny grupp ska få makt
            i samhället kommer någon annan grupp att behöva dela med sig.
            Om utlandsfödda kvinnor får makt kommer vita inrikes födda kvinnor
            också att behöva flytta på sig.
          </note>
          <note>
            Hur menar Stenevi att bortvalet av vita inrikes födda kvinnor
            ska gå till om det inte ska ske genom kvotering? Det är precis
            med hjälp av könskvotering som Miljöpartiet och vänsterkanten
            under många år har ägnat sig åt att få in fler kvinnor. Hur menar
            Stenevi att regeringen ska lyckas få in fler utlandsfödda kvinnor,
            att vita svenska kvinnor ska flytta sig, om det inte ska ske genom
            kvotering?
          </note>
          <note>
            Stenevi delar upp befolkningen i ett vi och ett dom. Tanken är
            att vi som individer ska behandlas olika beroende på i vilket
            land vi är födda i och beroende på vad vi har för hudfärg.
          </note>
          <note>
            Det här är något som vi i mitt parti brukar anklagas för men
            aldrig har ägnat oss åt. Men här ser vi ett regeringsparti som
            ägnar sig åt precis det man anklagar andra för att göra. Det här
            är en otäck samhällssyn, och det visar att regeringen med Stenevi
            i spetsen inte har lärt sig någonting av historien.
          </note>
          <note>
            Märta Stenevi är inte vilken medborgare som helst. Hon är minister
            i Sveriges regering. Hon kommer att få stå till svars för uttalanden
            som hon gör. I det här fallet är det ett uttalande som har skett
            i mysmedia, på Miljöpartiets hemmaplan, utan några jobbiga följdfrågor.
            Det innebär att vi ledamöter i Sveriges riksdag får ställa följdfrågor
            om vad ministern egentligen menar när journalistiken inte klarar
            av det.
          </note>
          <note>
            Fru talman! Märta Stenevi är vita, svenska, inrikes födda kvinnor
            svaret skyldig. Hur ska ministern bete sig för att flytta på oss
            allihop? Eller hur stor del av oss ska flytta på sig för att andra
            ska komma till?
          </note>
          <note>
            Anf. 132 TREDJE VICE TALMANNEN:
          </note>
          <note>
            Innan debatten fortskrider vill jag även här påminna om att den
            handlar om regeringen, som ministern svarar för här, så att det
            inte blir en allmän partidebatt.
          </note>
          <note>
            Anf. 133 Statsrådet MÄRTA STENEVI (MP):
          </note>
          <note>
            Fru talman! Först vill jag tacka ledamoten för frågan – jag tycker
            att det är fint att hon har sett fram emot debatten – och säga
            att självklart ska riksdagsledamöterna ställa frågor.
          </note>
          <note>
            Jag inser också att jag naturligtvis måste svara för mina uttalanden.
            Därför ska jag vara supertydlig direkt. Jag tror att jag var det
            redan i de tidigare interpellationsdebatterna, men jag ska vara
            det igen. Till såväl Ann-Christine From Utterstedt som alla andra
            svenskar som eventuellt lyssnar på detta: Jag föreslår ingen kvotering.
            Jag föreslår inga som helst tvångsåtgärder.
          </note>
          <note>
            Jag har pratat om att om alla ska kunna ta sin plats i samhället
            måste vi bryta med den strukturella rasismen. Jag tror att både
            de inrikes födda kvinnor och de utrikes födda kvinnor som lyssnar
            på detta och alla andra som lyssnar på detta håller med om att
            vi inte spelar på lika villkor i samhället i dag.
          </note>
          <note>
            Jag har ingen önskan att dela in befolkningen i grupper, men
            jag har en stark önskan att belysa den indelning och de ojämlika
            förutsättningar som vi i dag har i samhället och som vi i dag
            har att kunna ta till vara våra demokratiska rättigheter. Det
            är en grundtes för mitt politiska värv att utjämna de skillnaderna
            och att bryta diskrimineringen och bryta den rasism som drabbar
            utrikes födda kvinnor i Sverige i dag så att vi i den här salen
            gör det möjligt också för utrikes födda att ta plats. Det är vad
            jag har talat om och ingenting annat.
          </note>
          <note>
            Sedan finns det en lång rad frågor om kvotering i riksdagsledamotens
            interpellation, fru talman, men alla de frågorna faller på det
            faktum att jag inte har föreslagit någon kvotering eller några
            som helst tvångsåtgärder.
          </note>
          <note>
            Det är mitt, hoppas jag, oerhört tydliga svar till Ann-Christine
            From Utterstedt och till alla som lyssnar på den här sändningen.
          </note>
          <note>
            Anf. 134 ANN-CHRISTINE FROM UTTERSTEDT (SD):
          </note>
          <note>
            Fru talman! Tack så mycket, ministern, för dina svar hittills!
          </note>
          <note>
            Jag noterar och konstaterar att ministern säger att ingen kvotering
            ska ske. Det betyder alltså att det också gäller kön. Det ska
            inte längre ske någon kvotering till bolagsstyrelser. Det betyder
            att det här jämställdhetsarbetet som man har ägnat så många år
            åt, det arbetet är slut nu.
          </note>
          <note>
            Det välkomnar vi i Sverigedemokraterna, måste jag säga, för vi
            är inte för att kvotera. Vi tycker att kvotering innebär att man
            som individ och människa inte får visa upp sin styrka, sin kunskap
            eller sin kompetens för en viss uppgift, utan man blir tillsatt
            på grund av sitt kön. Det tycker inte vi är rättvist och riktigt.
          </note>
          <note>
            Det framkallar också en osäkerhet, är jag helt övertygad om,
            hos den individ som har blivit tillsatt på ett uppdrag eller en
            post: Har jag hamnat här för att jag är kompetent och har rätt
            personliga egenskaper, eller är jag hitplockad bara för att jag
            har ett visst kön?
          </note>
          <note>
            Men då har ministern varit tydlig: ingen kvotering framöver,
            vare sig när det gäller kön eller vilken hudfärg man har.
          </note>
          <note>
            Det här är intressant. Om man granskar Miljöpartiet – det är
            ju faktiskt så, fru talman, att Miljöpartiet ingår i regeringen,
            och Märta Stenevi är miljöpartist och minister med ansvar för
            jämställdheten – och får ta del av Märta Stenevis tankar finner
            man att å ena sidan är kön en social konstruk ­ tion som är helt
            ovidkommande. Vi ska anses som könlösa. Vi ska få till ­ höra
            vad vi vill – om det är man eller kvinna eller vad det nu kan
            vara är helt ointressant. Men å andra sidan är könet helt avgörande
            för att uppnå jämställdhet i samhället, för jämställhet är enligt
            Miljöpartiets sätt att tänka inte uppnådd förrän man har en tydlig
            jämställdhet mellan könen till exempel i en bolagsstyrelse.
          </note>
          <note>
            Enligt mitt sätt att tänka framkallar det här det omvända. Det
            blir precis tvärtom. Kompetens och lämplighet sätts helt åt sidan.
          </note>
          <note>
            Vi ponerar att en styrelse med sex personer ska tillsättas –
            tre kvinnor och tre män, enligt Stenevi. Det är glasklart. Men
            vi leker med tanken att tre kvinnor har tillsatts. Det är alltså
            tre platser till män kvar. Då kommer en fjärde kvinna med helt
            rätt kompetens och personliga egenskaper. Men nej, tyvärr, hon
            får inte den platsen därför att nu är det tre män som ska tillsättas.
          </note>
          <note>
            Det här resonemanget faller på sin egen orimlighet. Det är därför
            jag som sverigedemokrat är helt emot kvotering. I Sverige har
            man möjlighet att komma väldigt långt vare sig man är man eller
            kvinna. Vi har rätt till utbildning, vi har rätt till föräldraledighet
            för båda könen och så vidare.
          </note>
          <note>
            Den här synen på individer, att vi ska ses som att tillhöra en
            grupp snarare än som unika individer, gillar inte jag om jag ska
            uttrycka mig enkelt. Jag tycker att vi ska ses som unika individer
            som har vår personliga lämplighet för olika positioner och platser.
          </note>
          <note>
            Anf. 135 Statsrådet MÄRTA STENEVI (MP):
          </note>
          <note>
            Fru talman! Först och främst sker det ingen kvotering till bolagsstyrelser
            i dag. Det vet riksdagsledamoten om, hoppas jag. Det finns ett
            tillkännagivande i riksdagen, och regeringen kommer inte att lägga
            fram någon sådan lagstiftning. Jag har också varit tydlig här
            i dag med att det inte är det jag pratar om i den här podden och
            att det inte finns några sådana förslag.
          </note>
          <note>
            När det gäller meritokrati, att få uppdrag och möjligheter baserat
            på sina kunskaper, finns det inget som motverkar meritokrati så
            effektivt som diskriminering. Vi ser att afrosvenskar behöver
            ha oerhört hög utbildning för att ens komma upp i samma lön som
            personer med betydligt lägre ut ­ bildning. Det är inte meritokrati.
            Det är inte att få möjligheter utifrån sina individuella kunskaper
            och färdigheter. Det är diskriminering, och det arbetar vi emot.
          </note>
          <note>
            Hela syftet med att belysa detta är just att kunna motverka det.
            Jag har ingen önskan att dela in befolkningen i några grupper,
            men jag har en väldigt stark önskan att belysa de åtskillnader
            som sker för att vi ska kunna motverka dem.
          </note>
          <note>
            Vill jag visa på den strukturella ojämställdheten mellan män
            och kvinnor, som till exempel innebär att representationen i bolagsstyrelserna
            nu är sämre än den varit tidigare och att vi halkar efter våra
            nordiska grannländer när det gäller representation i bolagsstyrelser?
            Absolut vill jag belysa det!
          </note>
          <note>
            Vill jag belysa den strukturella rasism som innebär att människor
            på grund av etnicitet, hudfärg, härkomst eller religionstillhörighet
            har svårare att få jobb, svårare att ta sig in i samhället och
            svårare att använda sina demokratiska rättigheter och utsätts
            för oerhört mycket hat och hot? Abso ­ lut vill jag belysa det!
          </note>
          <note>
            Står jag upp för transpersoners rättigheter att identifiera sig
            själva? Vilken dag som helst! Men jag tackar för Ann-Christine
            From Utterstedts syn på detta.
          </note>
          <note>
            Jag representerar i det här rummet regeringen och mitt arbete
            som statsråd. Vi kommer inte att lägga fram förslag om någon kvotering.
            Jag vill dock vara enormt tydlig med att vi kommer att fortsätta
            motarbeta den strukturella ojämställdheten och den strukturella
            rasismen och med att vi kommer att värna hbtqi-personers rättigheter
            oavsett vad ledamoten känner och tycker i den frågan.
          </note>
          <note>
            Anf. 136 ANN-CHRISTINE FROM UTTERSTEDT (SD):
          </note>
          <note>
            Fru talman! Jag noterar att ministern halkade in på hbtqi. Där
            har inte jag varit. Ministern sa också att hon inte talar om kvotering
            och att denna interpellation därför egentligen inte är relevant.
            Men vi lägger det åt sidan.
          </note>
          <note>
            Jag anser fortfarande att ministern är svenska, vita och inrikes
            födda kvinnor svaret skyldig. Jag tycker inte att ministern har
            lyckats förmedla ett svar på frågan vad hon egentligen menade
            i den här intervjun när hon sa att vi ska flytta på oss. Det var
            det ministern sa; man kan lyssna på det i efterhand. Jag skulle
            uppskatta om en minister i Sveriges regering verkligen var tydlig
            till svenska folket med vad den egentligen menar.
          </note>
          <note>
            Vad gäller diskriminering finns det ju faktiskt också diskriminering
            av svenskar. Vi kanske inte är helt överens om detta – det får
            väl ministern svara för – men jag anser absolut att det finns
            en sådan diskriminering.
          </note>
          <note>
            Jag skulle bara vilja beröra viljan att till exempel arbeta.
            Jag noterar att man egentligen inte diskuterar viljan att arbeta,
            att vara i bolagsstyrelser och sådant. Den viljan kanske inte
            finns hos alla, och den ska man egentligen inte heller påtvinga
            dem som inte vill.
          </note>
          <note>
            Jag tror inte att vi kommer så mycket längre i den här debatten.
            Jag återkommer dock gärna med lite andra frågor som berör ungefär
            det här arbetet, som jag hävdar är ett kvoteringsarbete. Jag ska
            ställa en interpellation på ett annat sätt, så kan vi fortsätta
            att diskutera dessa saker då.
          </note>
          <note>
            Vad jag kan se är bara en dubbelmoral utan dess like från Stenevis
            sida, med moraliska pekpinnar om hur andra ska leva när man själv
            kanske inte alls lever på det sättet. Man lever inte som man lär.
          </note>
          <note>
            Anf. 137 Statsrådet MÄRTA STENEVI (MP):
          </note>
          <note>
            Fru talman! För 100 år sedan hade ingen kvinna i Sverige röstat
            i ett riksdagsval. Den allmänna och lika rösträtt som infördes
            då var bland annat resultatet av flera kvinnoorganisationers ihärdiga
            och uthålliga kamp. I dag finns fler kvinnokamper att ta.
          </note>
          <note>
            Den här regeringen arbetar stenhårt mot mäns våld mot kvinnor
            och för kvinnors ekonomiska självständighet. Men kampen i dag
            handlar också om att alla kvinnor ska inkluderas och om att alla
            kvinnor i dag inte kan utnyttja sina demokratiska rättigheter
            fullt ut.
          </note>
          <note>
            Som kvinna som är engagerad i politiken får jag absolut min beskärda
            del av kritik, hot och hat. Men det är ingenting i jämförelse
            med de vågor av hat och direkta hot som mina kvinnliga muslimska,
            judiska eller rasifie ­ rade kollegor på lokal, regional och nationell
            nivå får.
          </note>
          <note>
            Hatet mot kvinnor är grovt, och hoten är ofta sexuella. Hatet
            har ett enda syfte, och det är att tysta – att skrämma och hejda
            kvinnor från att ta sin plats i samhället. Detta är rasismen i
            dag. Om fler ska kunna använda sina rättigheter måste rasismen
            motas och diskrimineringen motverkas. Det är meritokrati, inte
            kvotering.
          </note>
          <note>
            Det går inte att blunda, för då har vi inte en demokrati på lika
            villkor. Då har vi heller inte ett samhälle där alla kan engagera
            sig politiskt och förvänta sig lika behandling. Detta kan inte
            jag och den här regeringen acceptera.
          </note>
          <note>
            Kvinnorättskämparna för 100 år sedan såg till att vi kvinnor
            i dag får rösta och att jag i dag kan stå här som kvinnligt statsråd
            i en regering. Jag kommer inte att sluta kämpa förrän alla kvinnor,
            oavsett hudfärg, fullt ut kan utnyttja sina demokratiska rättigheter,
            för ingen kvinna är fri förrän alla är fria.
          </note>
          <note>
            Med detta hoppas jag att jag har svarat på Ann-Christine From
            Utter ­ stedt s fråga.
          </note>
          <note>
            Interpellationsdebatten var härmed avslutad.
          </note>
          <note>
            § 25 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2020/21:151 Framtidens infrastruktur – hållbara investeringar
            i hela Sverige
          </note>
          <note>
            Kammaren biföll talmannens förslag att motionstiden för ovanstående
            proposition skulle förlängas till och med onsdagen den 5 maj .
          </note>
          <note>
            Motioner
          </note>
          <note>
            med anledning av prop. 2020/21:143 Institutet för mänskliga rättigheter
          </note>
          <note>
            2020/21:3980 av Karin Enström m.fl. (M)
          </note>
          <note>
            2020/21:398 1 av Tina Acketoft m.fl. (L)
          </note>
          <note>
            § 26 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 15 april
          </note>
          <note>
            2020/21:650 Fågelinfluensan och risken för nya pandemier
          </note>
          <note>
            av Jens Holm (V)
          </note>
          <note>
            till statsrådet Jennie Nilsson (S)
          </note>
          <note>
            2020/21:651 Turkiets utträde ur Europarådets konvention mot våld
            mot kvinnor
          </note>
          <note>
            av Lotta Johnsson Fornarve (V)
          </note>
          <note>
            till utrikesminister Ann Linde (S)
          </note>
          <note>
            2020/21:652 Prostatacancer
          </note>
          <note>
            av Per Ramhorn (SD)
          </note>
          <note>
            till socialminister Lena Hallengren (S)
          </note>
          <note>
            2020/21:653 Handelstillstånd för sälprodukter
          </note>
          <note>
            av Alexandra Anstrell (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:654 Agerande mot tvångsgifte
          </note>
          <note>
            av Mikael Eskilandersson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:655 Användandet av tvångsgifte
          </note>
          <note>
            av Sara Gille (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 27 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 15 april
          </note>
          <note>
            2020/21:2535 Erkännande av folkmordet seyfo
          </note>
          <note>
            av Pia Steensland (KD)
          </note>
          <note>
            till utrikesminister Ann Linde (S)
          </note>
          <note>
            2020/21:2536 Ikraftträdandet av den nationella läkemedelslistan
          </note>
          <note>
            av Pia Steensland (KD)
          </note>
          <note>
            till socialminister Lena Hallengren (S)
          </note>
          <note>
            2020/21:2537 Rätten till organiserade fritidsaktiviteter för
            barn och unga under pandemin
          </note>
          <note>
            av Marléne Lund Kopparklint (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2538 Möjlighet för fler idrottsförbund att bli medlemmar
            i Riksidrottsförbundet
          </note>
          <note>
            av Åsa Eriksson (S)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2539 Utställningspark i Baku för att kränka armenier
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2540 90 000 återvändande
          </note>
          <note>
            av Jonas Andersson i Skellefteå (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2541 Upphävda uppehållstillstånd och återsändande av
            syrier
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2542 Folkhälsomyndighetens pandemihantering
          </note>
          <note>
            av Markus Wiechel (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2543 Avveckling av den svenska insatsen i Afghanistan
          </note>
          <note>
            av Björn Söder (SD)
          </note>
          <note>
            till försvarsminister Peter Hultqvist (S)
          </note>
          <note>
            2020/21:2544 Förvaring av elrullstolar
          </note>
          <note>
            av Lina Nordquist (L)
          </note>
          <note>
            till socialminister Lena Hallengren (S)
          </note>
          <note>
            2020/21:2545 Synskadades frihet
          </note>
          <note>
            av Arman Teimouri (L)
          </note>
          <note>
            till socialminister Lena Hallengren (S)
          </note>
          <note>
            2020/21:2546 Rättvis infrastrukturmedelstilldelning
          </note>
          <note>
            av Saila Quicklund (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2547 Bedrägerihärvor
          </note>
          <note>
            av Saila Quicklund (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:2548 Åtgärder för ökad digitalisering
          </note>
          <note>
            av Betty Malmberg (M)
          </note>
          <note>
            till statsrådet Anders Ygeman (S)
          </note>
          <note>
            2020/21:2549 Återbruk av icke förorenat bergmaterial
          </note>
          <note>
            av Betty Malmberg (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:2550 Tekniksprånget
          </note>
          <note>
            av Betty Malmberg (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2551 Bank-id och rörelsehinder
          </note>
          <note>
            av Josef Fransson (SD)
          </note>
          <note>
            till statsrådet Anders Ygeman (S)
          </note>
          <note>
            2020/21:2552 Den danska modellen gällande återvandring
          </note>
          <note>
            av Magnus Persson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2553 Tillväxtverkets regeltillämpning
          </note>
          <note>
            av Mats Persson (L)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2554 Pensionsmyndighetens handläggningstider
          </note>
          <note>
            av Linda Lindberg (SD)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:2555 Barnkonventionens implementering inom socialtjänsten
          </note>
          <note>
            av Linda Lindberg (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2556 Viltvårdsfonden
          </note>
          <note>
            av Magnus Persson (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:2557 Försvarshögskolans nedläggning av Cats
          </note>
          <note>
            av Allan Widman (L)
          </note>
          <note>
            till försvarsminister Peter Hultqvist (S)
          </note>
          <note>
            2020/21:2558 Sveriges militära insats i Afghanistan
          </note>
          <note>
            av Alexandra Anstrell (M)
          </note>
          <note>
            till försvarsminister Peter Hultqvist (S)
          </note>
          <note>
            § 28 Kammaren åtskildes kl. 15.55.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 7 anf.
            10 (delvis),
          </note>
          <note>
            av tjänstgörande ålderspresidenten Mikael Oscarsson därefter
            till och med § 12 anf. 47 (delvis),
          </note>
          <note>
            av tredje vice talmannen därefter till och med § 17 anf. 78 (delvis),
          </note>
          <note>
            av tjänstgörande ålderspresidenten Mikael Oscarsson därefter
            till och med § 22 anf. 117 (delvis) och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om fördröjt svar på interpellation
          </note>
          <note>
            § 3 Anmälan om faktapromemoria
          </note>
          <note>
            § 4 Anmälan om granskningsrapport
          </note>
          <note>
            § 5 Ärenden för hänvisning till utskott
          </note>
          <note>
            § 6 Svar på interpellation 2020/21:572 om bostäder i strandnära
            lägen
          </note>
          <note>
            Anf. 1 Miljö- och klimatminister PER BOLUND (MP)
          </note>
          <note>
            Anf. 2 CARL-OSKAR BOHLIN (M)
          </note>
          <note>
            Anf. 3 Miljö- och klimatminister PER BOLUND (MP)
          </note>
          <note>
            Anf. 4 CARL-OSKAR BOHLIN (M)
          </note>
          <note>
            Anf. 5 Miljö- och klimatminister PER BOLUND (MP)
          </note>
          <note>
            Anf. 6 CARL-OSKAR BOHLIN (M)
          </note>
          <note>
            Anf. 7 Miljö- och klimatminister PER BOLUND (MP)
          </note>
          <note>
            § 7 Svar på interpellation 2020/21:598 om resultatet av gymnasielagen
          </note>
          <note>
            Anf. 8 Justitie- och migrationsminister MORGAN JOHANSSON (S)
          </note>
          <note>
            Anf. 9 EMMA AHLSTRÖM KÖSTER (M)
          </note>
          <note>
            Anf. 10 Justitie- och migrationsminister MORGAN JOHANSSON (S)
          </note>
          <note>
            Anf. 11 EMMA AHLSTRÖM KÖSTER (M)
          </note>
          <note>
            Anf. 12 Justitie- och migrationsminister MORGAN JOHANSSON (S)
          </note>
          <note>
            Anf. 13 EMMA AHLSTRÖM KÖSTER (M)
          </note>
          <note>
            Anf. 14 Justitie- och migrationsminister MORGAN JOHANSSON (S)
          </note>
          <note>
            § 8 Svar på interpellation 2020/21:613 om marknadshyror
          </note>
          <note>
            Anf. 15 Justitie- och migrationsminister MORGAN JOHANSSON (S)
          </note>
          <note>
            Anf. 16 AMINEH KAKABAVEH (-)
          </note>
          <note>
            Anf. 17 Justitie- och migrationsminister MORGAN JOHANSSON (S)
          </note>
          <note>
            Anf. 18 AMINEH KAKABAVEH (-)
          </note>
          <note>
            Anf. 19 Justitie- och migrationsminister MORGAN JOHANSSON (S)
          </note>
          <note>
            Anf. 20 AMINEH KAKABAVEH (-)
          </note>
          <note>
            Anf. 21 Justitie- och migrationsminister MORGAN JOHANSSON (S)
          </note>
          <note>
            § 9 Svar på interpellation 2020/21:550 om regelförenklingar för
            näringslivet
          </note>
          <note>
            Anf. 22 Näringsminister IBRAHIM BAYLAN (S)
          </note>
          <note>
            Anf. 23 CAMILLA BRODIN (KD)
          </note>
          <note>
            Anf. 24 Näringsminister IBRAHIM BAYLAN (S)
          </note>
          <note>
            Anf. 25 CAMILLA BRODIN (KD)
          </note>
          <note>
            Anf. 26 Näringsminister IBRAHIM BAYLAN (S)
          </note>
          <note>
            Anf. 27 CAMILLA BRODIN (KD)
          </note>
          <note>
            Anf. 28 Näringsminister IBRAHIM BAYLAN (S)
          </note>
          <note>
            § 10 Svar på interpellation 2020/21:573 om SJ och Mälardalstrafik
          </note>
          <note>
            Anf. 29 Näringsminister IBRAHIM BAYLAN (S)
          </note>
          <note>
            Anf. 30 KERSTIN LUNDGREN (C)
          </note>
          <note>
            Anf. 31 Näringsminister IBRAHIM BAYLAN (S)
          </note>
          <note>
            Anf. 32 KERSTIN LUNDGREN (C)
          </note>
          <note>
            Anf. 33 Näringsminister IBRAHIM BAYLAN (S)
          </note>
          <note>
            Anf. 34 KERSTIN LUNDGREN (C)
          </note>
          <note>
            Anf. 35 Näringsminister IBRAHIM BAYLAN (S)
          </note>
          <note>
            § 11 Svar på interpellation 2020/21:602 om återstart för de minsta
            företagen efter pandemin
          </note>
          <note>
            Anf. 36 Näringsminister IBRAHIM BAYLAN (S)
          </note>
          <note>
            Anf. 37 ALEXANDER CHRISTIANSSON (SD)
          </note>
          <note>
            Anf. 38 Näringsminister IBRAHIM BAYLAN (S)
          </note>
          <note>
            Anf. 39 ALEXANDER CHRISTIANSSON (SD)
          </note>
          <note>
            Anf. 40 Näringsminister IBRAHIM BAYLAN (S)
          </note>
          <note>
            Anf. 41 ALEXANDER CHRISTIANSSON (SD)
          </note>
          <note>
            Anf. 42 Näringsminister IBRAHIM BAYLAN (S)
          </note>
          <note>
            § 12 Svar på interpellation 2020/21:607 om åtgärder för regelförenkling
          </note>
          <note>
            Anf. 43 Näringsminister IBRAHIM BAYLAN (S)
          </note>
          <note>
            Anf. 44 TOBIAS ANDERSSON (SD)
          </note>
          <note>
            Anf. 45 Näringsminister IBRAHIM BAYLAN (S)
          </note>
          <note>
            Anf. 46 TOBIAS ANDERSSON (SD)
          </note>
          <note>
            Anf. 47 Näringsminister IBRAHIM BAYLAN (S)
          </note>
          <note>
            Anf. 48 TOBIAS ANDERSSON (SD)
          </note>
          <note>
            Anf. 49 Näringsminister IBRAHIM BAYLAN (S)
          </note>
          <note>
            § 13 Svar på interpellation 2020/21:611 om handläggning och utbetalning
            av permitteringsersättningar
          </note>
          <note>
            Anf. 50 Näringsminister IBRAHIM BAYLAN (S)
          </note>
          <note>
            Anf. 51 ARIN KARAPET (M)
          </note>
          <note>
            Anf. 52 Näringsminister IBRAHIM BAYLAN (S)
          </note>
          <note>
            Anf. 53 ARIN KARAPET (M)
          </note>
          <note>
            Anf. 54 Näringsminister IBRAHIM BAYLAN (S)
          </note>
          <note>
            Anf. 55 ARIN KARAPET (M)
          </note>
          <note>
            Anf. 56 Näringsminister IBRAHIM BAYLAN (S)
          </note>
          <note>
            § 14 Svar på interpellation 2020/21:622 om företag som nekats
            korttidsstöd
          </note>
          <note>
            Anf. 57 Näringsminister IBRAHIM BAYLAN (S)
          </note>
          <note>
            Anf. 58 ALEXANDRA ANSTRELL (M)
          </note>
          <note>
            Anf. 59 Näringsminister IBRAHIM BAYLAN (S)
          </note>
          <note>
            Anf. 60 ALEXANDRA ANSTRELL (M)
          </note>
          <note>
            Anf. 61 Näringsminister IBRAHIM BAYLAN (S)
          </note>
          <note>
            Anf. 62 ALEXANDRA ANSTRELL (M)
          </note>
          <note>
            Anf. 63 Näringsminister IBRAHIM BAYLAN (S)
          </note>
          <note>
            § 15 Svar på interpellation 2020/21:612 om coronafonden
          </note>
          <note>
            Anf. 64 Statsrådet HANS DAHLGREN (S)
          </note>
          <note>
            Anf. 65 TOBIAS ANDERSSON (SD)
          </note>
          <note>
            Anf. 66 Statsrådet HANS DAHLGREN (S)
          </note>
          <note>
            Anf. 67 TOBIAS ANDERSSON (SD)
          </note>
          <note>
            Anf. 68 Statsrådet HANS DAHLGREN (S)
          </note>
          <note>
            Anf. 69 TOBIAS ANDERSSON (SD)
          </note>
          <note>
            Anf. 70 Statsrådet HANS DAHLGREN (S)
          </note>
          <note>
            § 16 Svar på interpellation 2020/21:605 om ett polariserande
            debattklimat
          </note>
          <note>
            Anf. 71 Kultur- och demokratiminister AMANDA LIND (MP)
          </note>
          <note>
            Anf. 72 MARKUS WIECHEL (SD)
          </note>
          <note>
            Anf. 73 Kultur- och demokratiminister AMANDA LIND (MP)
          </note>
          <note>
            Anf. 74 MARKUS WIECHEL (SD)
          </note>
          <note>
            Anf. 75 Kultur- och demokratiminister AMANDA LIND (MP)
          </note>
          <note>
            Anf. 76 MARKUS WIECHEL (SD)
          </note>
          <note>
            Anf. 77 Kultur- och demokratiminister AMANDA LIND (MP)
          </note>
          <note>
            § 17 Svar på interpellation 2020/21:620 om evenemangsstöd till
            bland annat kultur och idrott
          </note>
          <note>
            Anf. 78 Kultur- och demokratiminister AMANDA LIND (MP)
          </note>
          <note>
            Anf. 79 EDWARD RIEDL (M)
          </note>
          <note>
            Anf. 80 Kultur- och demokratiminister AMANDA LIND (MP)
          </note>
          <note>
            Anf. 81 EDWARD RIEDL (M)
          </note>
          <note>
            Anf. 82 Kultur- och demokratiminister AMANDA LIND (MP)
          </note>
          <note>
            Anf. 83 EDWARD RIEDL (M)
          </note>
          <note>
            Anf. 84 Kultur- och demokratiminister AMANDA LIND (MP)
          </note>
          <note>
            § 18 Svar på interpellation 2020/21:604 om småföretagens deltagande
            i offentliga upphandlingar
          </note>
          <note>
            Anf. 85 Statsrådet LENA MICKO (S)
          </note>
          <note>
            Anf. 86 ALEXANDER CHRISTIANSSON (SD)
          </note>
          <note>
            Anf. 87 Statsrådet LENA MICKO (S)
          </note>
          <note>
            Anf. 88 ALEXANDER CHRISTIANSSON (SD)
          </note>
          <note>
            Anf. 89 Statsrådet LENA MICKO (S)
          </note>
          <note>
            Anf. 90 ALEXANDER CHRISTIANSSON (SD)
          </note>
          <note>
            Anf. 91 Statsrådet LENA MICKO (S)
          </note>
          <note>
            § 19 Svar på interpellation 2020/21:621 om åtgärder mot hedersrelaterat
            våld och förtryck
          </note>
          <note>
            Anf. 92 Statsrådet MÄRTA STENEVI (MP)
          </note>
          <note>
            Anf. 93 ALEXANDRA ANSTRELL (M)
          </note>
          <note>
            Anf. 94 Statsrådet MÄRTA STENEVI (MP)
          </note>
          <note>
            Anf. 95 ALEXANDRA ANSTRELL (M)
          </note>
          <note>
            Anf. 96 Statsrådet MÄRTA STENEVI (MP)
          </note>
          <note>
            Anf. 97 ALEXANDRA ANSTRELL (M)
          </note>
          <note>
            Anf. 98 Statsrådet MÄRTA STENEVI (MP)
          </note>
          <note>
            § 20 Svar på interpellation 2020/21:627 om samband mellan invandring
            och hedersförtryck
          </note>
          <note>
            Anf. 99 Statsrådet MÄRTA STENEVI (MP)
          </note>
          <note>
            Anf. 100 LUDVIG ASPLING (SD)
          </note>
          <note>
            Anf. 101 Statsrådet MÄRTA STENEVI (MP)
          </note>
          <note>
            Anf. 102 LUDVIG ASPLING (SD)
          </note>
          <note>
            Anf. 103 Statsrådet MÄRTA STENEVI (MP)
          </note>
          <note>
            Anf. 104 LUDVIG ASPLING (SD)
          </note>
          <note>
            Anf. 105 Statsrådet MÄRTA STENEVI (MP)
          </note>
          <note>
            § 21 Svar på interpellation 2020/21:628 om positiv särbehandling
            av utlandsfödda kvinnor
          </note>
          <note>
            Anf. 106 Statsrådet MÄRTA STENEVI (MP)
          </note>
          <note>
            Anf. 107 TOBIAS ANDERSSON (SD)
          </note>
          <note>
            Anf. 108 MIKAEL STRANDMAN (SD)
          </note>
          <note>
            Anf. 109 Statsrådet MÄRTA STENEVI (MP)
          </note>
          <note>
            Anf. 110 TOBIAS ANDERSSON (SD)
          </note>
          <note>
            Anf. 111 MIKAEL STRANDMAN (SD)
          </note>
          <note>
            Anf. 112 Statsrådet MÄRTA STENEVI (MP)
          </note>
          <note>
            Anf. 113 TOBIAS ANDERSSON (SD)
          </note>
          <note>
            Anf. 114 Statsrådet MÄRTA STENEVI (MP)
          </note>
          <note>
            § 22 Svar på interpellation 2020/21:629 om kritiken mot islamofobi
            som begrepp
          </note>
          <note>
            Anf. 115 Statsrådet MÄRTA STENEVI (MP)
          </note>
          <note>
            Anf. 116 TOBIAS ANDERSSON (SD)
          </note>
          <note>
            Anf. 117 Statsrådet MÄRTA STENEVI (MP)
          </note>
          <note>
            Anf. 118 TOBIAS ANDERSSON (SD)
          </note>
          <note>
            Anf. 119 Statsrådet MÄRTA STENEVI (MP)
          </note>
          <note>
            Anf. 120 TOBIAS ANDERSSON (SD)
          </note>
          <note>
            Anf. 121 Statsrådet MÄRTA STENEVI (MP)
          </note>
          <note>
            § 23 Svar på interpellation 2020/21:632 om särbehandling av personer
            med viss hudfärg
          </note>
          <note>
            Anf. 122 Statsrådet MÄRTA STENEVI (MP)
          </note>
          <note>
            Anf. 123 LUDVIG ASPLING (SD)
          </note>
          <note>
            Anf. 124 Statsrådet MÄRTA STENEVI (MP)
          </note>
          <note>
            Anf. 125 LUDVIG ASPLING (SD)
          </note>
          <note>
            Anf. 126 TREDJE VICE TALMANNEN
          </note>
          <note>
            Anf. 127 Statsrådet MÄRTA STENEVI (MP)
          </note>
          <note>
            Anf. 128 LUDVIG ASPLING (SD)
          </note>
          <note>
            Anf. 129 Statsrådet MÄRTA STENEVI (MP)
          </note>
          <note>
            § 24 Svar på interpellation 2020/21:633 om kvotering av kvinnor
          </note>
          <note>
            Anf. 130 Statsrådet MÄRTA STENEVI (MP)
          </note>
          <note>
            Anf. 131 ANN-CHRISTINE FROM UTTERSTEDT (SD)
          </note>
          <note>
            Anf. 132 TREDJE VICE TALMANNEN
          </note>
          <note>
            Anf. 133 Statsrådet MÄRTA STENEVI (MP)
          </note>
          <note>
            Anf. 134 ANN-CHRISTINE FROM UTTERSTEDT (SD)
          </note>
          <note>
            Anf. 135 Statsrådet MÄRTA STENEVI (MP)
          </note>
          <note>
            Anf. 136 ANN-CHRISTINE FROM UTTERSTEDT (SD)
          </note>
          <note>
            Anf. 137 Statsrådet MÄRTA STENEVI (MP)
          </note>
          <note>
            § 25 Bordläggning och beslut om förlängd motionstid
          </note>
          <note>
            § 26 Anmälan om interpellationer
          </note>
          <note>
            § 27 Anmälan om frågor för skriftliga svar
          </note>
          <note>
            § 28 Kammaren åtskildes kl. 15.55.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
