<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--50</head>
          <docDate when="1992-01-10">1992-01-10</docDate>
        </div>
      </front>
      <body>
        <div>
          <note>
            Välkomstord
          </note>
          <note type="speaker">
            Anf. 1 TALMANNEN:
          </note>
          <note>
            Ärade ledamöter! Jag hälsar er, de vice talmännen, kammarsekreteraren
            och riksdagens personal välkomna tillbaka till det fortsatta riksdagsarbetet
            under detta riksmöte.
          </note>
          <note>
            Jag vill också uttrycka min tillfredsställelse över att vår svenska
            flagga nu fått en permanent plats här i plenisalen.
          </note>
          <note>
            1 § Anmälan om återtagande av plats i riksdagen
          </note>
          <note>
            Talmannen meddelade att Jon Peter Wieselgren
          </note>
          <note>
            (nyd) den 8 januari och Håkan Holmberg (fp) den
          </note>
          <note>
            10 januari återtagit sina platser i riksdagen, varigenom tjänstgöringen
            som ersättare upphört för Simon Liliedahl och Barbro Sandberg.
          </note>
          <note>
            2 § Ny riksdagsledamot
          </note>
          <note>
            Upplästes och lades till handlingarna följande från valprövningsnämnden
            inkomna
          </note>
          <note>
            Berättelse om granskning av bevis för riksdagsledamöter och ersättare
            för riksdagsledamöter
          </note>
          <note>
            Till valprövningsnämnden har från riksskatteverket inkommit bevis
            om att Kristina
          </note>
          <note>
            Knöös-Franzén (m), Växjö, utsetts till ny ledamot av riksdagen
            fr.o.m. den 1 januari 1992 sedan Bo
          </note>
          <note>
            Frank (m) avsagt sig sitt uppdrag som riksdagsledamot.
          </note>
          <note>
            Till ersättare för riksdagsledamöter har utsetts Jan-
          </note>
          <note>
            Olof Franzén, Skruv, och Jan Ernheimer, Ljungby
          </note>
          <note>
            (båda m). Valprövningsnämnden har denna dag granskat bevisen
            och därvid funnit att de blivit utfärdade i enlighet med 15 kap.
            1 § vallagen.
          </note>
          <note>
            Stockholm den 9 januari 1992
          </note>
          <note>
            Lars Tottie
          </note>
          <note>
            Sven-Georg Grahn
          </note>
          <note>
            3 § Avsägelser
          </note>
          <note>
            Talmannen meddelade att avsägelser från uppdraget som riksdagsledamot
            inkommit
          </note>
          <note>
            dels från Görel Bohlin (m),
          </note>
          <note>
            dels från Kristina Knöös-Franzén (m),
          </note>
          <note>
            dels från Jon Peter Wieselgren (nyd).
          </note>
          <note>
            Kammaren biföll dessa framställningar.
          </note>
          <note>
            4 § Ledighet
          </note>
          <note>
            Talmannen meddelade att Ingegerd Elm (s) ansökt om ledighet på
            grund av sjukdom under tiden den
          </note>
          <note>
            10 januari -- den 29 februari.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Martin Nilsson (s) skulle tjänstgöra
          </note>
          <note>
            som ersättare för Ingegerd Elm.
          </note>
          <note>
            5 § Anmälan om kompletteringsval till skatteutskottet och socialförsäkringsutskottet
          </note>
          <note>
            Talmannen meddelade att socialdemokratiska riksdagsgruppen som
            suppleant i skatteutskottet och i socialförsäkringsutskottet under
            Ingegerd
          </note>
          <note>
            Elms ledighet anmält hennes ersättare Martin
          </note>
          <note>
            Nilsson.
          </note>
          <note>
            Talmannen förklarade vald till
          </note>
          <note>
            suppleant i skatteutskottet
          </note>
          <note>
            Martin Nilsson (s)
          </note>
          <note>
            suppleant i socialförsäkringsutskottet
          </note>
          <note>
            Martin Nilsson (s)
          </note>
          <note>
            6 § Justering av protokoll
          </note>
          <note>
            Justerades protokollen för den 16, 17, 18 och 19
          </note>
          <note>
            december 1991.
          </note>
          <note>
            7 § Överlämnande av kommittéberättelsen
          </note>
          <note>
            Anf. 2 Statsrådet REIDUNN LAURÉN (-):
          </note>
          <note>
            Fru talman! Jag ber att till riksdagen få överlämna
          </note>
          <note>
            1992 års kommittéberättelse.
          </note>
          <note>
            Statsrådet Laurén avlämnade regeringens skrivelse
          </note>
          <note>
            1991/92:103 med redogörelse för verksamheten inom de kommittéer
            som hade tillsatts efter beslut av regeringen.
          </note>
          <note>
            Kommittéberättelsen bordlades.
          </note>
          <note>
            8 § Överlämnande av budgetpropositionen
          </note>
          <note type="speaker">
            Anf. 3 Finansminister ANNE WIBBLE (fp):
          </note>
          <note>
            Fru talman! Jag ber att till riksdagen få överlämna regeringens
            förslag till statsbudget för nästa budgetår.
          </note>
          <note>
            Finansministern överlämnade regeringens proposition 1991/92:100
            med förslag till statsbudget för budgetåret 1992/93.
          </note>
          <note type="speaker">
            Anf. 4 TALMANNEN:
          </note>
          <note>
            Det omfattande och viktiga budgetarbetet inleds nu i riksdagen
            genom det budgetförslag som regeringen just överlämnat.
          </note>
          <note>
            Finansministern kommer nu att lämna kammarens ledamöter information
            om budgeten. Därefter får oppositionens företrädare komma till
            tals.
          </note>
          <note type="speaker">
            Anf. 5 Finansminister ANNE WIBBLE (fp):
          </note>
          <note>
            Fru talman! Regeringens finansplan och budget kommer att ge Sverige
            en ny start. Det är en politik för tillväxt och utveckling.
          </note>
          <note>
            Målet för regeringens ekonomiska politik är att bryta den ekonomiska
            stagnationen, att pressa ned arbetslösheten och att återupprätta
            Sverige som en tillväxt- och företagarnation med en stark ekonomi.
          </note>
          <note>
            Under större delen av 1980-talet försummades de drivkrafter i
            ekonomin som skapar välfärd. Välfärd är jobb, stigande inkomster,
            bra vård och omsorg, trygga pensioner, omsorg om det glömda Sverige.
          </note>
          <note>
            När basen för denna välfärd inte vårdas, riskeras själva välfärden.
            Det är därför vi nu har en stillastående ekonomi med utslagning
            av företag, massor av människor som förlorar jobbet, och ett ökande
            underskott i statens budget. Det är detta som vi nu ändrar på.
          </note>
          <note>
            1992 blir ett tufft år. Ett av problemen är att de skyddade sektorerna
            i ekonomin har vuxit mycket snabbt medan de konkurrensutsatta
            har minskat.
          </note>
          <note>
            På 1950-talet var faktiskt över hälften av alla sysselsatta verksamma
            inom områden där det fanns internationell konkurrens. Nu är det
            mindre än
          </note>
          <note>
            30 %. Enbart under de två senaste åren har över
          </note>
          <note>
            100 000 industrijobb försvunnit. Så kan det inte fortsätta.
          </note>
          <note>
            Därför lägger vi om den ekonomiska politiken.
          </note>
          <note>
            Regeringens strategi bygger på att stimulera de krafter som skapar
            välstånd. Den tidigare nedvärderingen av företagsamhet skall bytas
            i sin motsats med tilltro till företagande och skapande.
          </note>
          <note>
            Vi kommer att göra det lönsamt att arbeta, spara och driva företag
            i Sverige.
          </note>
          <note>
            Den ekonomiska politiken ställs under de kommande två åren inför
            två huvuduppgifter. Den första är att öka tillväxt- och utvecklingskraften
            i svensk ekonomi. Genom en politik som förbättrar förutsättningarna
            för arbete, sparande och företagande läggs grunden för stigande
            sysselsättning och ökande inkomster.
          </note>
          <note>
            Den andra huvuduppgiften är att säkra en varaktigt låg inflation.
            Det är bara en stram finanspolitik och en fast växelkurspolitik
            som ger utrymme för riktiga löneökningar som inte äts upp av pris-
            och ränteökningar. Det är bara en växande låginflationsekonomi
            som kan föra Sverige in i EG.
          </note>
          <note>
            Fru talman! Det vi föreslår är en kombination av strategiska
            skattesänkningar och andra åtgärder för att gynna sparande, arbete
            och företagande och en stram utgiftspolitik som ger låg inflation
            och låg ränta.
          </note>
          <note>
            För att säkra en varaktigt låg inflation måste de offentliga
            utgifterna begränsas. Därför går vi vidare med den långsiktiga
            utgiftsstrategi som riksdagen lade fast i höstas. Den bygger på
            en bedömning av de långsiktiga utgiftstrenderna och utgiftsutrymmet
            samt en prioritering bland olika utgifter.
          </note>
          <note>
            Denna långsiktiga utgiftsstrategi bygger på insikten att det
            krävs strukturella förändringar. Vi slår fast tre principer för
            de strukturella förändringarna:
          </note>
          <note>
            Socialförsäkringssystemen skall för det första reformeras med
            utgångspunkt främst från önskemålet att stimulera arbete och sparande.
            Det är samma princip som låg till grund för skattereformen. Vi
            föreslår därför att de tre första dagarnas sänkta ersättning i
            sjukpenningförsäkringen ersätts med två karensdagar och ett högkostnadsskydd.
            Vi föreslår att tandvårdsförsäkringen görs om. Vi föreslår att
            man själv skall betala mer till sin arbetslöshetsförsäkring och
            att systemet med delpension avskaffas.
          </note>
          <note>
            Delpensionen avskaffas naturligtvis inte för dem som redan har
            delpension, utan bara för tillkommande. Om man vill gå tidigare
            i pension finns fortfarande förtidspension, om man är nedsliten
            eller sjuk, eller s.k. förtida uttag av folkpension. Flexibiliteten
            i pensionssystemet finns kvar men betalas inte av staten, dvs.
            andra, utan av var och en själv.
          </note>
          <note>
            Den andra principen i den långsiktiga utgiftspolitiken är att
            satsa på åtgärder som stimulerar näringslivets tillväxt i hela
            landet.
          </note>
          <note>
            Genom att hålla tillbaka t.ex. den kommunala konsumtionsökningen
            -- till i stort sett noll -- skapar vi utrymme för investeringar
            i infrastruktur, utbildning och forskning samt miljö. Därför föreslår
            vi t.ex. ökade anslag för upprustning av högskolan, fler platser
            inom högskolan och betydande ökningar av väg- och järnvägsinvesteringarna.
          </note>
          <note>
            Vi föreslår att nedsättningen av de sociala avgifterna i delar
            av Norrland skall utvidgas till fler näringar och en större del
            av Norrlands inland, så att bättre förutsättningar skapas för
            företagsamheten där.
          </note>
          <note>
            Resultatet blir att de offentliga utgifterna för investeringar
            i bl.a. infrastrukturen ökar från 2,5 %
          </note>
          <note>
            till 3 % av BNP under nästa år. Det är en mycket stor ökning,
            och dessa investeringar är därmed större än underskottet i de
            offentliga finanserna.
          </note>
          <note>
            Den tredje principen är att vi inom den offentliga konsumtionen
            prioriterar utgifter för vård och omsorg. Vi tar bort en del bidrag
            till t.ex. fackliga organisationer och drar ner på bidragen till
            studieförbunden för att få möjlighet att genomföra förbättringar
            t.ex. för familjer som har barn med handikapp och för ensamstående
            föräldrar.
          </note>
          <note>
            Husläkarsystemet kommer att byggas ut. Vi omfördelar pengar från
            sjukpenningförsäkringen till själva sjukvården.
          </note>
          <note>
            Vi föreslår också att 1 miljard kronor årligen satsas på insatser
            för Baltikum och Öst- och
          </note>
          <note>
            Centraleuropa utöver den procent av BNP som går till u-länderna.
          </note>
          <note>
            Tillämpningen av dessa tre principer betyder att vi har fått
            kontroll över de offentliga utgifterna. De ligger nominellt oförändrade,
            om man bortser från statsskuldsräntorna. Dessutom betyder tillämpningen
            av dessa principer i budgetförslaget att det sker stora omfördelningar
            inom ramen för nominellt oförändrade utgifter. Bortsett från utgifterna
            för arbetslöshetsersättningar som följer konjunkturen sjunker
            transfereringsutgifterna som andel av nationalinkomsten. Detta
            är en mycket viktig strukturell förändring i den svenska ekonomin.
            I stället ökar investeringarnas andel.
          </note>
          <note>
            Det är sammantaget en strukturförändring som kommer att vara
            av strategisk betydelse för möjligheterna att skapa jobb och en
            bättre framtid.
          </note>
          <note>
            En annan strategiskt viktig och strukturellt betydelsefull förändring
            som följer av förslagen i budgeten gäller sparandet. Det totala
            finansiella sparandet i ekonomin ökar, enligt de prognoser som
            föreligger. Det är samma sak som att säga att bytesbalansens underskott
            minskar. Vi bedömer att det under 1993 kommer att uppgå till mindre
            än 10
          </note>
          <note>
            miljarder kronor, ungefär 0,6 % av BNP. Vi beräknar att handelsbalansen
            ger ett överskott nästa år på nära 50 miljarder kronor. Den förbättrade
            utrikesbalansen avspeglar en kraftig uppgång i den privata sektorns
            finansiella sparande. Ökningen i det privata sparandet är alltså
            större än minskningen i det offentliga sparandet.
          </note>
          <note>
            Det betyder, utöver det att sparandet ökar sammantaget, att fördelningen
            mellan privat och offentligt sparande i Sverige kommer att bättre
            överensstämma med vad som är vanligt i andra länder och, vilket
            inte är minst viktigt, bättre överensstämma med liberala värderingar
            -- att människor själva skall spara och äga i stället för att
            stat och kommun gör det.
          </note>
          <note>
            Fru talman! Budgetförslaget brukar alltid skapa ett stort intresse
            för en enda siffra, nämligen saldot.
          </note>
          <note>
            Det förslag till statsbudget som jag har överlämnat visar ett
            underskott för nästa budgetår på 70,8
          </note>
          <note>
            miljarder kronor. Det är mycket pengar. Vad beror det på att
            det blir ett så pass stort underskott, när vi föreslår strukturella
            reformer på utgiftssidan som begränsar utgifterna med uppemot
            24 miljarder kronor på helår räknat?
          </note>
          <note>
            När man tittar närmare på dessa siffror visar det sig att en
            mycket stor del av försämringen uppkom redan förra året, 1991.
            Då minskade statens och socialförsäkringssektorns finansiella
            sparande med
          </note>
          <note>
            75 miljarder kronor. Stat och socialförsäkringssektor, det är
            det som staten, riksdagen, beslutar om mer direkt. Denna försämring
            på 75 miljarder kronor förra året kan delas upp i två delar. En
            del, knappt hälften, beror på konjunkturen. Denna del försvinner
            när den ekonomiska stagnationen brutits och tillväxten tar fart.
          </note>
          <note>
            Den andra delen av försämringen, den andra hälften, beror på
            olika regelsystem och på politiska beslut. Den försämring av betydande
            omfattning som skedde förra året beror alltså på att den förra
            regeringen förde en alltför slapp finanspolitik.
          </note>
          <note>
            Under 1992 och 1993 sker en fortsatt försämring av det finansiella
            sparandet med ungefär 30 miljarder kronor, alltså väsentligt mycket
            mindre. Hela denna försämring beror på att den ekonomiska tillväxten
            ännu inte har hunnit ta fart. Den försämringen försvinner när
            tillväxten blir bättre.
          </note>
          <note>
            Men det är ett faktum att den regering som nu är har ärvt ett
            visst underskott, som inte beror på de ekonomiska konjunkturerna.
            En del av underskottet hos staten och socialförsäkringssektorn
            uppvägs av ett överskott hos kommunerna, men för den konsoliderade,
            sammantagna offentliga sektorn kvarstår ett mindre strukturellt
            underskott. Det skall vi avskaffa. Det är en norm som slogs fast
            av riksdagen i höstas och som vi självfallet upprepar i finansplanen
            nu, att de offentliga finanserna inte skall visa underskott över
            en konjunkturcykel.
          </note>
          <note>
            Fru talman! Regeringens ekonomiska politik lägger en grund för
            en period av tillväxt, företagande och utveckling i Sverige. I
            slutet av 1990-talet skall
          </note>
          <note>
            Sverige vara en nation där medborgarna har stor individuell frihet,
            där det lönar sig att arbeta och spara. Tillväxten skapar utrymme
            för ett mjukare och mer solidariskt samhälle. I dagens svårigheter
            ser vi morgondagens möjligheter till ett ökat välstånd.
          </note>
          <note>
            Att klara övergången från en stagnerande höginflationsekonomi
            -- det var 80-talets modell --
          </note>
          <note>
            till en växande låginflationsekonomi -- som skall bli
          </note>
          <note>
            90-talets modell -- och att varaktigt bli kvar i en växande ekonomi
            med låg inflation, är en tuff uppgift. Det kräver att man vågar
            ta litet tuffa tag.
          </note>
          <note>
            Finansplanen och budgetförslaget visar både att regeringen gör
            det och hur vi gör det. Det går att rätta till gamla misstag.
            Att klara det kräver uthållighet och en mycket konsekvent politik.
            Det är innebörden i det förslag till statsbudget som jag nu har
            överlämnat för riksdagens behandling.
          </note>
          <note type="speaker">
            Anf. 6 ALLAN LARSSON (s):
          </note>
          <note>
            Fru talman! Jag vill börja med att önska finansministern en god
            fortsättning på det nya året.
          </note>
          <note>
            Jag har med stort intresse studerat Anne Wibbles första budget
            och finansplan. Jag har gjort det med insikt om de krav och svårigheter
            som en finansminister möter. Runt om i världen brottas regeringar
            med stora problem: en svag och skakig världskonjunktur med dålig
            tillväxt, stora budgetunderskott och växande arbetslöshet. Så
            ser världen ut i dag.
          </note>
          <note>
            För Sveriges del är de ekonomiska problemen mindre än i många
            andra länder. Men här tillkommer ett par besvärande politiska
            problem.
          </note>
          <note>
            Det ena består i att vi har en koalitionsregering av inte mindre
            än fyra partier och trots det en minoritetsregering.
          </note>
          <note>
            Det andra problemet är att dessa partier ställde ut mängder av
            löften till väljarna under förra året. Ni lovade att ni med ert
            trollspö skulle skapa tillväxt och nya resurser. Ni lovade stora
            skattesänkningar och också kostnadskrävande reformer. Detta beskrevs
            med arrogans och överlägsenhet som ''den enda vägen''.
          </note>
          <note>
            Hur blev det? Nu vet vi svaret. Budgeten och finansplanen visar
            att ''den enda vägen'' bara är en återvändsgränd.
          </note>
          <note>
            -- Den är en återvändsgränd när det gäller tillväxt och sysselsättning.
          </note>
          <note>
            -- Den är en återvändsgränd när det gäller fördelning och inflationsbekämpning.
          </note>
          <note>
            -- Den är också -- och det är mycket allvarligt -- en återvändsgränd
            när det gäller Europapolitiken.
          </note>
          <note>
            Regeringen talar och skriver om produktion, tillväxt och sysselsättning.
          </note>
          <note>
            Men man kan inte prata fram tillväxten. Det är handlingarna som
            räknas. De åtgärder som ni har vidtagit har verkligen inte skapat
            tillväxt, tvärtom.
          </note>
          <note>
            När ni slår på bromsen för byggandet, när ni skär ner hushållens
            inkomster och när ni sätter stopp för kommunerna, då försvagas
            efterfrågan och därmed också tillväxten.
          </note>
          <note>
            När vi sade detta i höstas, förnekade ni att det skulle bli så.
            Nu har ni tvingats att skriva ner prognoserna för tillväxten för
            både 1992 och 1993 --
          </note>
          <note>
            trots förbättrad konkurrenskraft och trots att exporten redan
            är på väg upp. Finansplanen bekräftar att vår kritik var riktig.
          </note>
          <note>
            Förklara nu, Anne Wibble, för landets 500 000
          </note>
          <note>
            småföretagare och alla deras anställda hur de skall få avsättning
            för sina varor och tjänster, när ni gör allt för att hålla tillbaka
            efterfrågan!
          </note>
          <note>
            Sverige skulle vara ett av de länder som låg främst i konjunkturuppgången.
            Nu riskerar Sverige att hamna på efterkälken. Läs gärna vad Kjell-Olof
          </note>
          <note>
            Feldt skrev i Dagens Nyheter häromdagen: ''Den största olyckan
            vore om västvärldens regeringar, inklusive den svenska, verkligen
            trodde att strukturreformer av 80-talstyp är lösningen på världens
            ekonomiska svårigheter. De är som sagt i mångt och mycket förträffliga
            -- men de är ingen motor för tillväxt.''
          </note>
          <note>
            Det är bra att ni satsar på aktiv arbetsmarknadspolitik, men
            det räcker inte när ni går hårt åt jobben på den ordinarie arbetsmarknaden.
            Ni planerar nu för en arbetslöshet på uppemot 5 %. Detta är orimligt.
          </note>
          <note>
            Hur hög måste arbetslösheten bli för att er ekonomiska strategi
            skall fungera?
          </note>
          <note>
            Regeringens ekonomiska politik, ''den enda vägen'', är en återvändsgränd
            också när det gäller fördelningspolitik och kamp mot inflationen.
          </note>
          <note>
            I december delade ni ut julklappar i form av skattesänkningar
            till dem som har det allra bäst i det här landet. Det var lättnader
            för många miljarder.
          </note>
          <note>
            Nu är det de sjuka som skall bära bördorna. Det är de som arbetat
            och slitit, men som ändå vill vara kvar i yrket, som skall bära
            bördorna. Det är de som i vuxen ålder vill utbilda sig och förkovra
            sig som skall ta på sig ökade bördor. Det är löntagarna som skall
            drabbas av ökade avgifter.
          </note>
          <note>
            Ni skall införa två karensdagar. Det har redan sagts att det
            är ett sjukt förslag. Det har redan prövats i
          </note>
          <note>
            Danmark. Där insåg man att det motverkade syftet att begränsa
            kostnaderna i försäkringen. Där tänkte man om. När skall den svenska
            regeringen bry sig om erfarenheterna från Danmark?
          </note>
          <note>
            Ni skall avskaffa delpensionen, den reform som gjort det möjligt
            för dem som arbetat hårt och länge att vara kvar i arbetslivet
            och arbeta den tid de orkar med. Att avskaffa den möjligheten
            leder bara till ökad förtidspensionering. Det är socialt orättfärdigt.
            Det är ekonomiskt lättsinne.
          </note>
          <note>
            Ni skall sexdubbla avgifterna till arbetslöshetsförsäkringen.
            Den skall underlätta en ansvarsfull lönebildning, säger finansministern.
          </note>
          <note>
            Men hur är det -- har inte löntagarna visat sig vara ansvarsfulla
            genom det stabiliseringsavtal som nu gäller?
          </note>
          <note>
            Och förklara en sak till, finansministern! Det är väl så att
            löneökningar inte kommer till stånd med mindre än att också arbetsgivaren
            går med på dem.
          </note>
          <note>
            Hur skall dessa avgifter som drabbar löntagarna påverka arbetsgivarna
            att vara mer ansvarsfulla med kostnadsutvecklingen?
          </note>
          <note>
            Ni skjuter i realiteten upp den reform av yrkesutbildningen som
            riksdagen redan beslutat om. Det kommer att hårt drabba de ungdomar
            som går de yrkesinriktade utbildningarna. Det är också ett hårt
            slag mot de kommuner som nu med entusiasm står beredda att förverkliga
            gymnasiereformen.
          </note>
          <note>
            Ni riktar ett hårt slag mot vuxenutbildningen, mot alla dem som
            i vuxen ålder vill bygga på sin utbildning, förkovra sig och skaffa
            en större kompetens både för sin egen skull och för arbetslivet.
          </note>
          <note>
            Vad vi har sett nu är försämringar och ökade bördor för stora
            grupper av vårt folk. Men detta är ju bara början. Ni skall fortsätta
            på denna väg. Vad blir nästa steg? Och nästa? Och nästa? Hur långt
            skall ni gå i omfördelning från dem som lever på knappast marginaler
            till dem som lever gott?
          </note>
          <note>
            Förklara nu för svenska folket varför just de som har det bäst
            kommer att arbeta flitigare om de får mindre bördor, medan vanligt
            folk kan förmås göra bättre insats om de tvingas att bära större
            bördor!
          </note>
          <note>
            Jag undrar om ni förstår vad ni ställer till med.
          </note>
          <note>
            Förstår ni att ni håller på att tända en krutdurk under kommande
            avtalsförhandlingar? Förstår ni att ni underminerar allt det arbete
            som vi lade ned förra året på att växla om från inflationslöner
            till reallöner?
          </note>
          <note>
            Kom inte och säg att ökade motsättningar och klyftor är bra för
            svenskt näringsliv! Den här perioden riskerar att bli en dyr period
            för det svenska näringslivet.
          </note>
          <note>
            Regeringens ekonomiska politik, ''den enda vägen'', är en återvändsgränd
            också när det gäller
          </note>
          <note>
            Europapolitiken.
          </note>
          <note>
            Strax före jul enade sig elva länder inom EG om att höja ambitionerna
            på det sociala området och att förbättra löntagarnas rättigheter.
            Men här i Sverige väljer den borgerliga regeringen att i stället
            slå följe med den regering som mälde sig ur gemenskapen, den som
            har de lägsta ambitionerna nämligen
          </note>
          <note>
            Storbritanniens högerregering. Carl Bildt går samma väg och vill
            genomföra en social nedrustning och en försämring av löntagarnas
            rättigheter. Jag undrar hur det känns för centerpartister, folkpartister
            och kds-are att vara stödparti för denna politik.
          </note>
          <note>
            Förstår ni vad det innebär? Förstår ni att ni underminerar opinionen
            för Europapolitiken genom att välja denna väg?
          </note>
          <note>
            I ett skede av stora förändringar måste det finnas trygghet för
            individen. Det måste finnas ett samspel mellan ekonomiska och
            sociala framsteg.
          </note>
          <note>
            Det är detta som är så främmande för högern. Det är ett främlingsskap
            för vanliga människors villkor som präglar regeringens politik.
            Ni splittrar nationen i stället för att samla den.
          </note>
          <note>
            Det är därför ni är på väg in i en återvändsgränd även i Europapolitiken.
            Jag vill mycket allvarligt uppmana er att tänka om, att ta er
            ur denna återvändsgränd. Annars riskerar ni att spela bort ett
            historiskt tillfälle för Sverige som nation.
          </note>
          <note>
            Ni försöker lösa 90-talets problem med den politik som användes
            för att lösa 80-talets problem i USA
          </note>
          <note>
            och Storbritannien. Det var ingen lösning vare sig i
          </note>
          <note>
            USA eller i Storbritannien. Vi vet hur det gick. Det är ännu
            mindre någon lösning på 90-talets problem i Sverige.
          </note>
          <note>
            Vi socialdemokrater hävdar att den ekonomiska politiken måste
            vara både rationell och rättvis. Det måste finnas tillräckliga
            drivkrafter för arbete, produktion och sparande. Men det måste
            också finnas rättvisa när bördorna skall fördelas:
          </note>
          <note>
            -- Vi vill göra mer för att ta vara på människors vilja till
            arbete -- de 18 miljarder som regeringen nu satsar på kontantstöd
            kan och måste användas mera aktivt.
          </note>
          <note>
            -- Vi vill fullfölja kampen mot inflationen -- det förutsätter
            en rättvis fördelning, som skapar respekt för stabiliseringsavtalet.
          </note>
          <note>
            -- Vi vill skapa framtidstro och satsa hårdare på investeringar
            för framtiden.
          </note>
          <note>
            -- Vi vill slå vakt om en välfärdspolitik som omfattar alla men
            ger mest till den som bäst behöver.
          </note>
          <note>
            -- Vi vill driva en skattepolitik som gör att de som har det
            bra ställt får vara med och betala efter bärkraft.
          </note>
          <note>
            Till detta, fru talman, skall vi återkomma mera utförligt i en
            partimotion om 14 dagar.
          </note>
          <note>
            (Applåder.)
          </note>
          <note type="speaker">
            Anf. 7 IAN WACHTMEISTER (nyd):
          </note>
          <note>
            Fru talman! Målsättningen i Anne Wibbles första budget är det
            inget fel på. Det är inget fel på
          </note>
          <note>
            Europa heller. Vi har fått lära oss att investeringar är någonting
            annat än konsumtion, och den insikten tackar vi för.
          </note>
          <note>
            Socialdemokraterna borde vara nöjda. Deras bidrags- och transfereringssystem
            finns i stort sett kvar, om man tittar bakom orden.
          </note>
          <note>
            Det som är bra i den här propositionen är i korthet:
          </note>
          <note>
            Justitiedepartementets inlaga. Där har man äntligen bestämt sig
            för att återställa rättssamhället. Det är ju inte tokigt. Och
            man har insett att det är bättre att vårda brottsoffren och straffa
            brottslingarna än tvärtom.
          </note>
          <note>
            Kommunikation, utbildning, kultur och en del annat är också bra,
            dock inte planhushållningen i sjukvården. Man fortsätter med den.
            Där tänker man sig att våra äldre skall fortsätta att dö som personnummer
            i korridorer och köer under mottot:
          </note>
          <note>
            Lika sjukvård åt alla.
          </note>
          <note>
            Låt oss för ett försvinnande ögonblick titta på det politiska
            skeendet uppifrån, dvs. från våra uppdragsgivares, väljarnas,
            vanligt folks sida. Jag tror att de vill se minskad makt åt politiker
            att fingra i deras privata affärer och snoka i deras privatliv.
            Hur blev det med FAS 90 med sin miljard? Är den struken? Folk-
            och bostadsräkningen hade vi råd med, men inte med pensioner till
            de fattigaste. Skall regeringen fortsätta att räkna kakelplattor
            ovanför våra tvättställ?
          </note>
          <note>
            Folk vill minska politikernas möjligheter att stjäla och konfiskera
            människors egna pengar och arbetsinkomster. Regeringen fortsätter
            att ta av pensionärerna. De 15 % som man tog förut skall nu sänkas
            till 10 % under mottot: En god scout stjäl inte mer än vad han
            kan bära hem själv. Man vill se minskad generositet med skattebetalarnas
            medel när man stöder, värnar om och står i. Det är ju detta som
            vi är så bra på. Det är ju mycket enkelt att värna om allt möjligt
            när man handskas med andras pengar.
          </note>
          <note>
            U-hjälpens alla skandaler talar ett tydligt språk.
          </note>
          <note>
            Även den här regeringen försöker tydligen att dölja detta bakom
            fraser och klichéer som egentligen bara är moraliskt allmängods.
            Hjälp som motsvarar sitt eget syfte och faktiskt inte hjälper
            någon är ingen hjälp, utan slöseri.
          </note>
          <note>
            U-hjälpen behöver omprövas. Vi lever i en ny värld. Varför lämnar
            man över huvud taget hjälp till sådana länder som köper vapen
            för ett belopp som är 13 gånger större än det vi ger i u-hjälp?
            Så ser det ut hos de 20 mottagarländer som vi har på vår lista.
          </note>
          <note>
            Hur kan man straffa ett mottagarland genom att sänka u-hjälpen
            från 550 till 500 milj.kr. för att de stjäl, fifflar och försnillar?
            Vilka sattyg skall i så fall fattigpensionärerna hitta på för
            att få sig en halv miljard?
          </note>
          <note>
            Jag tror att folk utifrån inte vill att politiker skall vara
            generösa mot just politiker och politikens egna organisationer
            och stödtrupper. Det finns ungefär 1
          </note>
          <note>
            miljard kronor som går till partistöd. Politiker ger till sina
            organisationer. Det finns 13 miljarder som går till organisationsstöd,
            varav 7 miljarder via statsbudgeten. Detta är ju själva smörjoljan
            i den politiska vänskapens dubbelmoralmodell som vi kör med. Över
            150 instanser sitter och delar ut bidrag efter en lista med mottagare
            som täcker 220
          </note>
          <note>
            A4-sidor. Det är en hisnande läsning och ett eldorado för undersökande
            journalistik, om sådan funnes. Det skulle kunna vara ett underlag
            för en musikal med namnet Hur man avlönar sina vänner utan att
            egentligen synas.
          </note>
          <note>
            Alla politiker och byråkrater som är beredda att låta folk betala,
            dra åt svångremmen och inse allvaret i allt som man säger till
            andra, borde sjäva vara beredda att föregå med gott exempel och
            städa sin egen trappa.
          </note>
          <note>
            Finns det kraft och förutseende hos politiker i
          </note>
          <note>
            Sverige i dag att minska sin egen makt, för det är vad det handlar
            om, eller behövs det helt nya politiker? Finns det en realistisk
            chans att skapa ett samhälle präglat av personlig frihet och hänsyn
            till andra? Finns attityden, visionen och viljan att ändra det
            skatteextremistiska Sverige till en modern halvpolitiserad ekonomi
            som ett första steg? När bli skattetrycket, som i dag är 58 %
            av
          </note>
          <note>
            BNP, 48 % som tvåan i Europaligan, nämligen
          </note>
          <note>
            Danmark, har? Vi talade under valrörelsen om att ha ambitionen
            att komma ner till 47 %. Då bemöttes vi med stort förtret och
            förnärmade utbrott av de stora moralisterna i svensk politik.
          </note>
          <note>
            Vad är regeringens långsiktiga skattetrycksmål?
          </note>
          <note>
            Har man något över huvud taget? Finns insikten att i fortsättningen
            inte ens tänka så tokigt som att momsbelägga exporten? Vi gör
            ju det. Vi momsbelägger exporten vad gäller turistnäringen.
          </note>
          <note>
            Det är en näring där 230 000 människor arbetar, man skall kanske
            säga arbetade. Finns det förnuft som ser skillnad på att skapa
            sysselsättning och att skapa riktiga jobb? Jobb som ger all välfärd.
          </note>
          <note>
            Jag tror att politikens skyddade verkstad skulle må väl av att
            kritiseras av fria media och inte av rena partiorgan som Svenska
            Dagbladet eller allmänt etablerade tidningar som existerar på
            grund av politikernas presstöd. Det är ungefär en halv miljard,
            plus momsbefrielse, för just dagspressen.
          </note>
          <note>
            Det är ju ett frälse som får motta momsbefrielse, nämligen dagspressen,
            några cirkusdirektörer och några andra. Gagnar presstödet det
            fria ordet? Kan vi inte ens ana ett politiskt beroende? Tror ni
            att journalistkåren skulle vara de enda som är helt fria från
            att kunna påverkas av miljardbelopp?
          </note>
          <note>
            Presstödet måste självfallet avvecklas.
          </note>
          <note>
            Hur blir det med de tiotusentals politiska utnämningar som egentligen
            skall vara rent kompetens- och meritbaserade? Skall regeringspartierna
            ändra på detta ovärdiga mygel eller har man tänkt att stoppa dit
            sina egna nu när man har kommit till grytorna?
          </note>
          <note>
            Var läser vi om regeringens ambitioner att minska det krångel
            som driver ut folk på den svarta marknaden och att göra svarta
            affärer. Detta gör det onödigt dyrt och besvärligt att ha det
            trevligt tillsammans.
          </note>
          <note>
            Hur blir det med kvarterspoliserna i stället för lapplisorna?
            När Sovjet kunde falla kan kanske såväl lapplisor som landsting
            och systembolag falla.
          </note>
          <note>
            Undrens tid är inte förbi. Till dessa under hör att det i samma
            regering som skall hjälpa företagsamhet och tillväxt i gång, sitter
            en minister som helst skulle vilja beskatta energin så att det
            svartnar för ögonen, om inte på honom själv så i alla fall på
            andra. I samma regering som säger sig inse att skattetrycket måste
            ned, sitter en socialminister i sin soffa och förklarar att ett
            högt skattetryck är ett måste för hög välfärd.
          </note>
          <note>
            Vi är inom Ny Demokrati mycket bestämda vad gäller avvecklingen
            av löntagarfonderna. Inte därför att det berör oss eller därför
            att det går emot regeringen, utan därför att det vore bra för
            Sverige att göra något vettigt där.
          </note>
          <note>
            Vi har ett förslag om en investeringsbank som företagare och
            bankfolk tycker är intressant. Det skipar dessutom rättvisa, gynnar
            sparande, breddar ägandet, stöder företagsamhet och det skulle
            dessutom lösa bankkrisen och ge krediter till nyföretagande, nya
            projekt och utveckling. Mot detta ställer regeringen sina fyra
            år gamla och hopjämkade motioner som nu upphöjs till någon sorts
            regeringspolitik. Man har åtminstone sagt att man skall lyssna
            på de här förslagen. Vi får se om man verkligen kommer att göra
            detta.
          </note>
          <note>
            Till sist är de marknadsekonomiska greppen nödvändiga och regeringen
            har försökt att ta dem nu. Det är det enda sättet att få drag
            under galoscherna. Det är sunt förnuft. Men i Ny
          </note>
          <note>
            Demokratis motto ingår vi mer än sunt förnuft. Vi säger sunt
            förnuft, personlig frihet och hänsyn till andra. Det sista, med
            hänsyn till andra kan kanske efterlysas i regeringens politik.
            Var finns exempelvis hänsynen till andra om vi inför dryga självrisker
            för tandläkarbesök? Om man gör detta tror jag inte att man förstår
            hur litet pengar folk har att röra sig med efter skatt, i detta
            högskattesamhälle. Vi kommer inte att stödja något sådant, så
            det är nog lika bra att man börjar fila på en ny sådan proposition
            med en gång. Tror inte fru talman det?
          </note>
          <note>
            (Applåder)
          </note>
          <note type="speaker">
            Anf. 8 LARS WERNER (v):
          </note>
          <note>
            Fru talman! Man inleder vackert i finansplanen med orden: ''Huvudmålet
            för regeringens ekonomiska politik är att bryta den ekonomiska
            stagnationen, pressa ner arbetslösheten och återupprätta Sverige
            som en tillväxt- och företagarnation med en stark och växande
            ekonomi.'' Men läser man längre fram i finansplanen när det gäller
            tankegångarna om hur det skall åstadkommas, visar det sig att
            det i huvudsak är de sämst ställda grupperna som skall betala
            detta.
          </note>
          <note>
            Regeringens politik kännetecknas av en försämrad sjukförsäkring
            med karensdagar. Sverige kommer i så fall att få en av Västeuropas
            sämsta sjukförsäkringar, framför allt när det gäller korttidssjukdom.
            Regeringen kräver egentligen att vi i alla lägen skall släpa oss
            till jobbet. Det kan möjligen gå för Anne Wibble, Carl Bildt och
            mig att snoriga och febriga gå till jobbet, men jag tycker inte
            att det går för sig för den handelsanställde eller för livsmedelsarbetaren.
            Jag tror inte att någon i regeringen eller någon annan skulle
            vilja köpa den korv som han skulle tillverka.
          </note>
          <note>
            Regeringen föreslår försämrad delpension, vilket framför allt
            drabbar äldre låg- och medelinkomsttagare. Deras enda alternativ
            blir då i många fall att bli långtidssjukskrivna eller förtidspensionärer.
          </note>
          <note>
            Förutom försämringar för skola, äldre och sjuka och att regeringen
            samtidigt överväger höjd pensionsålder till 67 år samt skärpta
            regler för sjukersättning vid barnledighet har regeringspolitiken
            så här långt också medfört uteblivna höjningar av barnbidragen,
            sämre villkor för byggandet, indragningar av pengar till kommunerna,
            vilket gör dessa fattigare, och start för utförsäljning av statliga
            företag. T.o.m.
          </note>
          <note>
            moderata kommunalpolitiker i Norrbotten protesterar mot sitt
            partis tänkta privatiseringskampanj där.
          </note>
          <note>
            I onsdags demonstrerade man i gruvorterna Kiruna och Malmberget
            just mot dessa planer på utförsäljning och privatisering.
          </note>
          <note>
            Hade dagens borgerliga regering styrt under de dåliga åren på
            70-talet, tror jag inte att Kiruna och
          </note>
          <note>
            Malmberget hade funnits i dag. Sverige skulle då ha fått sin
            första spökstad. Ett LKAB i privata händer hade aldrig haft den
            uthållighet som behövs och som staten har visat i dåliga tider.
            Om gruvnäringen lades ner på de här orterna, skulle stora delar
            av
          </note>
          <note>
            Norrbotten bli obeboeliga.
          </note>
          <note>
            Det som jag nu säger om statlig verksamhet betyder naturligtvis
            inte att vi tycker att staten alltid behöver äga korvfabriker
            eller producera läskedrycker i Mellansverige. Tvärtom måste staten
            kunna sälja ut industrier och i extrema fall lägga ner olönsam
            verksamhet. Men här talar vi om en svensk basindustri som stora
            delar av vårt välstånd bygger på och som samtidigt är en gemensam
            nationell tillgång.
          </note>
          <note>
            En bra sak i budgeten är Bengt Westerbergs försök att genomföra
            förbättringar på handikappområdet.
          </note>
          <note>
            Till stor del har han gjort det med våra motiveringar, och det
            är inte sämre för det.
          </note>
          <note>
            Däremot finns det fortfarande frågetecken för finansieringen.
          </note>
          <note>
            Men samtidigt med dessa försök till en god politik på handikappområdet
            bedriver regeringen enligt vår mening en orättvis fördelningspolitik.
            Detta är i sig illa nog, men dessutom hotar denna politik tillväxten
            i Sverige.
          </note>
          <note>
            Regeringen har inte kontroll över budgetläget.
          </note>
          <note>
            Budgetunderskottet är så stort och budgeten så svag att man kan
            konstatera att regeringen har förlorat greppet direkt i starten.
            Med den här svaga budgeten lyckas inte regeringen bota riskerna
            för ytterligare räntechocker. Regeringen lovade att sätta fart
            på Sverige med skattesänkningar, och regeringen har också sänkt
            skatterna, framför allt för kapitalägare och höginkomsttagare.
            Men det har inte blivit någon ny start eller ny fart på ekonomin,
            bara ny fart på underskott och räntor.
          </note>
          <note>
            Man skulle faktiskt, som en del satiriker i TV gjort, kunna kalla
            regeringen för Underskottsbolaget.
          </note>
          <note>
            Regeringen har tidigare lovat stabila spelregler, men det har
            man inte kunnat hålla på grund av egenvållade räntehöjningar,
            dyrare bostäder, ändrade avdragsregler, försämringar för byggandet
            och fördelningspolitiska orättvisor som framför allt drabbar svaga
            grupper. Barnfamiljer får kanske ända upp till 600 kr. i merkostnader
            under det närmaste året.
          </note>
          <note>
            Vi varnade i hela valrörelsen för budgetunderskott.
          </note>
          <note>
            Vi varnade för budgetbomben. Vi sade att regeringen lovar runt,
            men att dess runda löften leder till större budgetunderskott,
            ökad oro och högre räntor. Det är naturligtvis trist att konstatera
            att vi fick rätt.
          </note>
          <note>
            I regeringsdeklarationen talade man om Europas bästa skola. Vi
            trodde från vänsterpartiets sida att det uttryckte en ambition
            på skolans område. Så kommer då denna rivstart:
          </note>
          <note>
            -- Inga pengar till utrustning i gymnasieskolan.
          </note>
          <note>
            -- Inga pengar till den utbyggnad av gymnasieskolan genom vilken
            också de som går i yrkesutbildningar skulle få mer språkutbildning
            och genom vilken ekologi och miljötänkande skulle lyftas fram.
          </note>
          <note>
            -- Inga pengar till förbättringar av skolans fysiska miljö.
          </note>
          <note>
            Är det så här man skapar Europas bästa skola? Då måste man ställa
            sig frågan: Varför är ni så blygsamma? Skär ned ytterligare, så
            får ni väl med era mått mätt den näst bästa skolan i hela världen.
          </note>
          <note>
            Skattereformen -- jag återkommer till den -- var inte finansierad.
            Det har inneburit mindre inkomster till staten. Genom fördyringen
            av hushållens skuldsättning och momsbreddningen kan, tvärtemot
            vad man sade och vad man väntat sig, skattereformen ha inneburit
            en sänkning av aktiviteten i ekonomin.
          </note>
          <note>
            De borgerliga partierna i opposition brukade klaga på den socialdemokratiska
            regeringen för att den i budgeten hade en oklar post för kommande
            utgifter, kallad beräknat tillkommande utgiftsbehov. Här brukade
            den förra regeringen ta undan en del pengar, som man sedan använde
            till kommande förslag.
          </note>
          <note>
            Man kunde förvänta sig att de borgerliga som har kritiserat detta
            skulle ta bort den posten i budgeten -- men den finns där. För
            första gången är det fråga om en minuspost. Jag tror att det är
            fullständigt unikt att den posten är negativ. Man har en post
            för oförutsedda utgifter som är minus 7
          </note>
          <note>
            miljarder. Det betyder ju att det saknas 7 000
          </note>
          <note>
            miljoner, och var och en förstår att det är märkligt.
          </note>
          <note>
            Jag vill fråga finansministern vad det beror på.
          </note>
          <note>
            Karensdagarna kommer att innebära en besparing för arbetsgivarna,
            inte i första hand för staten. Nu skriver regeringen: ''Detta
            kan återtas genom motsvarande höjning av arbetsgivaravgiften.''
            Men jag tror inte att det av finansplanen framgår att regeringen
            har föreslagit en höjning av just arbetsgivaravgiften.
          </note>
          <note>
            Till sist: Miljöminister Olof Johansson har enligt uppgifter
            efter nattliga samtal med fru Wibble fått nådigt tillstånd att
            lägga in ett miljösamvete på elva sidor längst bak i regeringens
            finansplan. Där finns många goda tankar, men vad hjälper det när
            Olle motas i den kalla verklighetens grind av de moderata ministrarnas
            rätt tuffa tag?
          </note>
          <note>
            Redan förut har regeringen beslutat ge en julklapp åt de industrier
            som använder extremt mycket energi genom en speciallagstiftning
            som ger de mest energislukande industrierna skattelättnader, som
            ytterligare premierar gamla, ineffektiva fabriker framför de moderna,
            resurssnåla anläggningarna. I
          </note>
          <note>
            stället för att locka företagen att satsa på teknisk utveckling
            uppmuntrar man dem alltså att elda för kråkorna. Mot den bakgrunden,
            fru talman, hjälper det inte med aldrig så fina ord i s.k. gröna
            bilagor.
          </note>
          <note type="speaker">
            Anf. 9 Finansminister ANNE WIBBLE (fp):
          </note>
          <note>
            Fru talman! Det var inte så väldigt oväntade synpunkter som kom
            från oppositionen, och det beklagar jag litet grand. Det var nästan
            ett slags fortsättning på höstens diskussioner. Jag hade hoppats
            att något av juluppehållet skulle ha använts till litet mera konstruktiva
            tankegångar.
          </note>
          <note>
            Vad Allan Larsson förespråkar är en ny överbryggningspolitik,
            en sådan som Sverige prövade i början och mitten av 70-talet och
            som sedan andra länder har prövat. Vi vet att den inte fungerar.
            Motorn i den framtida svenska utvecklingen kan faktiskt inte vara
            de skyddade sektorerna utan måste vara den konkurrensutsatta sektorn.
          </note>
          <note>
            Jag beklagar att Allan Larsson tycks ha glömt vad socialdemokraterna
            själva skrev i sina ekonomiska dokument för mindre än ett år sedan.
            Det illustrerar att minnet är kort när det gäller att göra någonting
            som man tror är populärt.
          </note>
          <note>
            Mycket av de synpunkter som framfördes både av
          </note>
          <note>
            Allan Larsson och Lars Werner utgår från påstådda fördelningspolitiska
            effekter. Jag vill då först rekommendera alla kammarens ledamöter
            att läsa en bilaga till finansplanen som inte har funnits förut
            och som just behandlar de fördelningspolitiska effekterna.
          </note>
          <note>
            Utöver den bilaga som Lars Werner nämnde om ekonomiska styrmedel
            i miljöpolitiken finns det en annan ny bilaga om de fördelningspolitiska
            effekterna. Båda de här bilagorna illustrerar den betydelse som
            regeringen lägger vid fördelningspolitik och vid miljöpolitik
            som inslag i den ekonomiska politiken, inte som bihang utan som
            strategiska inslag.
          </note>
          <note>
            Den fördelningspolitik som både socialdemokrater och vänsterpartister
            tycks förorda är vad jag skulle vilja kalla en dold fördelningspolitik,
            en mycket orättvis fördelningspolitik. Det är en brist på mod
            att fatta de beslut som krävs för att undvika en ständigt ökad
            fortsatt arbetslöshet. Vi vet att arbetslösheten är orättvist
            fördelad. Det är unga människor, människor med handikapp, invandrare,
            många unga kvinnor, människor med låg utbildning, som löper störst
            risk att bli arbetslösa.
          </note>
          <note>
            Vi vet att brist på beslutsfattande leder till ökad arbetslöshet.
            Det är nu vi ser sviterna av den politiken. Det vill vi ändra
            på, men ni vill uppenbarligen ha kvar denna brist. Jag beklagar
            det.
          </note>
          <note>
            Den politik som Allan Larsson tycks förorda skulle inte heller
            bryta med den höga inflationen under tidigare perioder. Inflationen
            är en annan sådan här dold fördelningspolitik som har orättvisa
            effekter.
          </note>
          <note>
            Den omfördelar från människor med få tillgångar till människor
            med många tillgångar, och det tycker jag är en orättvis fördelningspolitik.
          </note>
          <note>
            Vi vet att när en sådan här överbryggningspolitik som ni tycks
            förorda leder till att tillväxten uteblir, att ekonomin står stilla,
            så är det i praktiken de människor som har det sämst ställt som
            drabbas mest. I en stillastående ekonomi är det aldrig ''det glömda
            Sverige'' som vinner, aldrig. Det skapas dessutom motsättningar
            och spänningar mellan grupper och individer som sannerligen inte
            främjar ett tolerant och öppet samhälle.
          </note>
          <note>
            Låt mig säga något om de förslag som inte oväntat oppositionen
            uttryckte sitt ogillande med, åtminstone delar av oppositionen.
          </note>
          <note>
            I fråga om karensdagarna anfördes Danmark som exempel. Det är
            faktiskt en myt att effekten skulle ha blivit den påstådda i Danmark.
            När man införde en karensdag i Danmark minskade frånvaron, och
            när man tog bort karensdagen ökade frånvaron --
          </note>
          <note>
            helt på det sätt som är tänkt.
          </note>
          <note>
            Karensdagar är, kan man säga, någonting som betalas i första
            hand av de långtidsfriska.
          </note>
          <note>
            Fantastiskt! Det tycker jag är en ganska bra fördelningspolitik.
            Om man har snuva då och då, kan man faktiskt klara det.
          </note>
          <note>
            Det är inte sant som det har påståtts att den svenska sjukförsäkringen
            blir sämst i världen eller någonting sådant, näst efter Portugals.
            De långtidssjuka har betydligt bättre ersättning i
          </note>
          <note>
            Sverige, och det är en medveten politik att satsa just på dem
            som är sjuka under lång tid. De måste ha en bra ersättning och
            gott stöd.
          </note>
          <note>
            Delpensionen sade både Allan Larsson och Lars
          </note>
          <note>
            Werner att det var socialt orättfärdigt att ta bort.
          </note>
          <note>
            Sanningen är den att av de människor som utnyttjar delpensionen
            har ungefär tre fjärdedelar en inkomst på mer än 150 000 kr. Det
            är enligt mitt synsätt inte i första hand låginkomsttagare som
            tillhör gruppen med inkomster på mer än 150 000
          </note>
          <note>
            kr., utan det är medel- och höginkomsttagare. Det är betydligt
            flera tjänstemän än arbetare som har utnyttjat delpensionen.
          </note>
          <note>
            För dem som har förslitnings- och sjukproblem finns fortfarande
            möjligheter till förtidspension eller förtida uttag, om man av
            helt privata skäl vill ha en tidigare pensionsålder än 65 år.
          </note>
          <note>
            Förändringen i A-kassan motsvarar, kan jag nämna, ungefär 120
            kr. i månaden. Det kan vara bra att veta, för det ger ett litet
            annat intryck än när det talas om sexdubbling.
          </note>
          <note>
            Gymnasiereformen tog också både Allan Larsson och Lars Werner
            upp och påstod fullständigt felaktiga saker. Gymnasiereformen
            ligger fast. Det står att läsa i finansplanen. Vi har delat ut
            den i förväg till oppositionen för att ni skall kunna läsa vad
            som står där.
          </note>
          <note>
            Reformen kommer att genomföras i den takt som kommunerna själva
            vill. Det tycker vi är bra. Det visar sig inte oväntat att många
            kommuner är utomordentligt måna om att det skall bli bra kvalitet
            i gymnasieutbildningen också på de yrkesinriktade linjerna.
          </note>
          <note>
            Därför visar det sig att inte fullt så många kommuner som man
            har trott vill genomföra reformen redan från hösten. Kanske ungefär
            en femtedel av kommunerna vill göra det nu och resten kommer ett
            år senare, men själva reformen ligger fast, och den skall genomföras
            i den takt kommunerna själva bestämmer. Det är en utomordentligt
            bra princip att de som är ansvariga för verksamheten också har
            att fatta beslut om när det hela skall träda i kraft.
          </note>
          <note>
            Allan Larsson påstod en gång till -- jag vill kommentera det
            -- att vi skulle göra som man har gjort i England, social nedrustning
            och annat sådant. Jag vill gärna upprepa vad jag har sagt ett
            par gånger tidigare, nämligen att vad man gjorde i
          </note>
          <note>
            England var att man höjde skatter och ökade de offentliga utgifterna.
            Detta ledde icke oväntat till ökad arbetslöshet. Inte särskilt
            bra.
          </note>
          <note>
            Vi tänker göra precis tvärtom. Vi tänker sänka en del skatter
            och minska en del offentliga utgifter. Vi tänker genomföra strukturellt
            betingade utgiftsreformer som får systemen att fungera bättre.
            Vi räknar med att detta kommer att leda till att arbetslösheten
            minskar. Det är i själva verket det enda sättet att faktiskt åstadkomma
            den ökade sysselsättning som jag tror att även oppositionspartierna
            gärna skulle se. Det räcker liksom inte med ord. Man måste också
            visa i handling.
          </note>
          <note>
            Ian Wachtmeister tog upp några olika ting. Jag vill nämna att
            skattetrycket faktiskt inte är 58 %, som påstods, utan nästa år
            kommer det att vara nere i
          </note>
          <note>
            52 %. Det är en ganska betydande sänkning, som jag tycker är
            utmärkt bra, jämfört med de tidigare nivåerna. Det behöver ske
            ytterligare sänkningar, i första hand av skattesatser som är strategiska
            för företagande och sparande.
          </note>
          <note>
            Man får kanske också tolka Ian Wachtmeisters påstådda förkärlek
            för att komma mycket långt ner i skattetryck så att Ny Demokrati
            kommer att föreslå betydande utgiftsneddragningar, utöver de
          </note>
          <note>
            27 miljarder kronor som finns i budgetförslaget. Vi skall titta
            på dem -- det skall bli mycket intressant.
          </note>
          <note>
            Får jag också tolka Ian Wachtmeisters uttalande så att Ny Demokrati
            tycker att allting utom tandvården är jättebra, så är det väl
            ett trevligt och bra besked.
          </note>
          <note>
            Lars Werner ställde en fråga om de tillkommande utgifterna brutto
            på minus 7 miljarder kronor. Det är mycket enkelt. Det beror på
            att där ligger de konkreta budgeteffekterna av ett stort antal
            av utgiftsförändringarna. Karensdagar t.ex. och en hel rad andra
            förslag kommer att träda i kraft den 1
          </note>
          <note>
            januari 1993. De presenteras för riksdagen här under våren, och
            de pengarna ligger i den s.k.
          </note>
          <note>
            tillkommande utgiftsposten.
          </note>
          <note>
            Så det är mycket enkelt och inte alls konstigt. Det illustrerar
            att den här regeringen har ambitionen att minska på en del utgifter,
            och då är det naturligt att en post för kommande förslag också
            blir minus i stället för plus.
          </note>
          <note>
            Sammanfattningsvis, fru talman, tycker jag att det var en liten
            aning bekymmersamt, med hänsyn till mitt intresse av att ha en
            bra och sakligt inriktad ekonomisk-politisk debatt i riksdagen,
            att det var så mycket gammal skåpmat som framfördes och att det
            inte tycks finnas egentligen någon beredvillighet till ett ekonomiskt-politiskt
            nytänkande. Från socialdemokratiskt håll har man t.o.m. glömt
            det som man själv framförde för mindre än ett år sedan.
          </note>
          <note type="speaker">
            Anf. 10 ALLAN LARSSON (s):
          </note>
          <note>
            Fru talman! Anne Wibble efterlyste nytänkande.
          </note>
          <note>
            Problemet är ju att Anne Wibble för riksdagen under hösten och
            nu i budgetpropositionen har presenterat en politik som på 80-talet
            tillämpades i
          </note>
          <note>
            USA och i Storbritannien. Vad är det för nytt med den? Vi måste
            ju vara tillåtna att kritisera den politik som regeringen lägger
            fram och påpeka att det är den som är mycket gammaldags. Det finns
            framstående ekonomer som har uttalat sig om detta, t.ex. Paul
            Krugman. Jag vet att Bengt
          </note>
          <note>
            Westerberg har läst honom, men jag är inte säker på att Anne
            Wibble har hunnit med det. Men jag hoppas att hon, nu när budgetarbetet
            är avslutat, skall få tid att läsa Paul Krugman, som säger att
            detta är fel väg. Och det är precis det som vi har sagt.
          </note>
          <note>
            Finansministern får stå ut med att vi återkommer till den kritik
            och de invändningar mot den politik som allt fler inser är en
            återvändsgränd.
          </note>
          <note>
            Vi har inte glömt vad vi har sagt om den ekonomiska utvecklingen.
            Den främsta inriktningen med vår ekonomiska politik är just att
            vår exportindustri skall ha chans att utvecklas. Vi måste ha en
            sådan kostnadsutveckling att vi kan hävda konkurrenskraften. Det
            var skälet till att vi i vår politik lade så stor vikt vid att
            man skulle växla om från inflationslöner till reallöner, att få
            ned räntekostnaderna och att få ett skattesystem osv.
          </note>
          <note>
            som skulle understödja detta. Det är också detta som är skälet
            till att vi nu successivt återvinner konkurrenskraft mot omvärlden
            och som gör att det mest dynamiska inslaget i utvecklingen under
            detta år faktiskt är exporten. Det är den som ökar.
          </note>
          <note>
            Regeringen säger däremot att detta inte räcker och att det inte
            finns resurser för exportindustrin, alltså måste vi hålla tillbaka
            hela den inhemska efterfrågan. Det är detta som ni säger. Ni skär
            ned på alla områden, på tre fjärdedelar av samhällsekonomins område
            håller ni tillbaka. Vi hävdar att det finns tillräckliga resurser
            för att exportindustrin skall kunna utvecklas. Man behöver inte
            samtidigt skära ned på det sätt som regeringen gör.
          </note>
          <note>
            Finansministern skryter med att det i den här budgeten finns
            en satsning på infrastruktur. Låt mig då bara påpeka att detta
            som finansministern skryter med lade jag fram förslag om för ett
            år sedan, i budgeten 1991. Den satsning på infrastruktur som är
            finansierad fanns i denna budget. Vi fattade beslut i augusti
            om en lång rad projekt som under de närmaste åren kommer att ge
            sysselsättning och aktivitet. Det som ni har bidragit med är att
            ni har skjutit upp ett av dessa projekt,
          </note>
          <note>
            Arlandabanan, som borde vara i gång. Det är er viktigaste insats
            på detta område, och för detta är ni värda kritik.
          </note>
          <note>
            När det gäller fördelningspolitiken ställer finansministern de
            åtgärder som regeringen nu vidtar mot arbetslösheten och säger
            att arbetslösheten är ett mycket större problem. Ja, men det är
            ju ni som med era åtgärder skapar arbetslöshet. Ni håller tillbaka
            efterfrågan inom den svenska ekonomin så att 500 000 småföretag
            och deras anställda får svårt att få avsättning för den produktion
            av varor och tjänster som de vill skapa. Ni både skär ned i välfärdsprogrammen
            och riktar er ekonomiska politik mot sysselsättningen, precis
            det som Bengt Westerberg har läst av Paul
          </note>
          <note>
            Krugman, nämligen att detta är en återvändsgränd och ingen lösning
            av problemen. Detta har prövats i Storbritannien och i USA.
          </note>
          <note>
            Jag såg häromkvällen ett TV-inslag från
          </note>
          <note>
            Storbritannien. Jag tror att det var många som såg det. Det handlade
            om hemlösheten och bostadsbristen i London. Människor har inte
            råd med bostäder. Så kan det gå med en politik av det slaget.
          </note>
          <note>
            Anne Wibble säger att regeringens politik är något annat än den
            politik som Margaret Thatcher förde.
          </note>
          <note>
            Men i Storbritannien har man faktiskt dragit ned på den offentliga
            verksamheten och gått ur ansvaret och sagt att människor får klara
            detta själva.
          </note>
          <note>
            Nu har regeringen presenterat omfattande åtgärder som riktar
            sig mot olika grupper i samhället. Men regeringen säger också
            att detta är bara första steget. Vad kommer nästa år och året
            därpå? När drabbas pensionärerna? Nu är det deltidspensionärerna
            som drabbas. När kommer nästa attack, och hur går det då?
          </note>
          <note>
            Vi fattade i denna riksdag i fjol ett viktigt beslut om äldreomsorgen.
            Vi satte av 5,5 miljarder kronor till kommunerna för att de skulle
            kunna rusta upp äldreomsorgen, ett av de mest angelägna områden
            som finns. Nu drar regeringen in mer pengar från kommunerna än
            vi satte av för äldreomsorgen. Hur skall det gå, och hur skall
            kommunerna samtidigt klara av gymnasiereformen när dessa pengar
            skjuts på framtiden? Detta fungerar inte, och det kommer vi att
            få se en rad exempel på. Detta är mycket allvarligt.
          </note>
          <note>
            Slutligen vill jag säga något om Europa. Det är en ödesfråga.
            Jag är personligen starkt engagerad i
          </note>
          <note>
            Europapolitiken. Jag menar, Carl Bildt, Bengt
          </note>
          <note>
            Westerberg, Alf Svensson, Olof Johansson och
          </note>
          <note>
            Anne Wibble, att ni nu skapar en mycket allvarlig situation när
            det gäller Europapolitiken, och jag ber er att allvarligt tänka
            över detta. Denna väg, denna återvändsgränd, som ni har anvisat
            för den ekonomiska politiken leder oss in i en situation som kan
            bli till stor skada för Sverige som nation.
          </note>
          <note>
            (Applåder)
          </note>
          <note type="speaker">
            Anf. 11 IAN WACHTMEISTER (nyd):
          </note>
          <note>
            Fru talman! Jag hoppas att finansministern kommer att fortsätta
            att tillhöra dem som får äran att förbli långtidsfriska.
          </note>
          <note>
            Jag skall svara på de frågor som har ställts. Ja, vi har många
            förslag till utgiftssänkningar. Det är bara att läsa dessa förslag
            när de kommer. Jag har faktiskt nämnt en hel del i dag, men det
            kanske inte var så intressant. Jag nämnde partistödet, vilket
            är farligt att tala om här. Jag nämnde presstödet, och pressen
            sitter ju på läktaren. Jag talade om att man skulle ta bort landstingen,
            där era polare sitter. Jag talade om organisationsstödet, som
            smörjer hela vänskapskorruptionen. Jag talade om en omläggning
            av u-hjälpen. Det finns mycket att göra.
          </note>
          <note>
            Jag har gjort en liten observation i fråga om dynamiska effekter.
            Då och då talas det mycket föraktfullt om dynamiska effekter.
            Man talar om att det inte finns några dynamiska effekter. Men
            hur kommer det sig då att det gamla socialdemokratiska budgetunderskottet,
            som inte skulle bli något underskott, blev 50 miljarder? Var detta
            inte en dynamisk effekt? Hur kommer det sig att man tror att ränteläget
            påverkar hur folk gör? I
          </note>
          <note>
            själva verket består hela tillvaron av dynamiska effekter. I
            regeringens egna skrivningar skyller man alla problem i årets
            budget på den ekonomiska stagnationen. Det är dynamiska effekter.
          </note>
          <note>
            Sedan vill jag säga en sak som är mycket viktig.
          </note>
          <note>
            Sverige måste i handling satsa på småföretagen.
          </note>
          <note>
            Det talas mycket om detta, men det återstår fortfarande att se
            att det blir något av. Vi skall också satsa ordentligt på turismen.
            Nu står det åter någon lakonisk formulering om att det enda som
            man skall göra på den sidan är att lägga ned turistrådet, trots
            att jag trodde att regeringen fick bakläxa på detta i riksdagen.
            Men jag kanske är ovan vid arbetet här.
          </note>
          <note>
            Riskvilligt kapital för småföretag utgör fortfarande samma problem.
            Vi har förslag, och de kommer att framföras i motioner, och jag
            har nämnt ett här, nämligen det om investeringsbank och utvecklingsbank.
            Detta är mycket viktiga frågor för
          </note>
          <note>
            Sverige. Det är fortfarande mycket svårt att få fram riskvilligt
            kapital. Det är bara att läsa tidningen för att få veta det, om
            ni hinner med det.
          </note>
          <note>
            En annan sak som jag vill ta upp är ungdomslöner.
          </note>
          <note>
            Jag vänder mig här till arbetsmarknadens parter, de kanske hör
            på, och en del av dem sitter väl i kammaren. Bit er inte fast
            i bordskanten, eftersom ni då kommer att bita er själva i baken.
            Se till att det blir ungdomslöner, och se till att ungdomsarbetslösheten
            inte ökar utan tvärtom försvinner.
          </note>
          <note>
            Ta även bort det som jag vill kalla för den politiska masochismen,
            alltså att man håller på att straffa sig själv. Vi i Sverige håller
            på att straffa oss själva med konstiga saker. Vi inför miljöavgifter
            och speciella energiskatter, så att vi inte kan tillverka saker
            här i
          </note>
          <note>
            Sverige utan måste köpa dem utomlands. Då tycker vi att vi har
            varit mycket duktiga. Jag tycker inte att vi har varit duktiga,
            utan jag tycker att vi i så fall har varit dumma. Vi måste inse
            att vi lever i en värld.
          </note>
          <note>
            En annan sak. Plocka bort särintressena ur verk och myndigheter
            och överallt. Vi har fortfarande stora delar av korporativismen
            kvar. Den trodde jag att en del av regeringspartierna var emot
            innan de kom i regeringsställning, men detta kanske försvann på
            vägen någonstans.
          </note>
          <note>
            Ett tragikomiskt hot mot budgeten är att brott trots allt kanske
            inte lönar sig. År 1986 stal staten massvis av miljarder från
            pensionärerna. Det var då en annan regering. Greppet som kraftigt
            kritiserades av lagrådet kallades för engångsskatt, och det var
            en grundlagsstridig retroaktiv inkomstbeskattning som endast kan
            tänkas i ett nästan totalitärt system. Nåväl, notan med ränta
            på ränta är i dag 25 miljarder, och fallet skall, som ni vet,
            avgöras av regeringsrätten, som nu har möjlighet att visa att
            den utgår från lagen och inte från politisk eller korporativ makt.
            Det är inte så lätt att vara tjuv om man åker fast.
          </note>
          <note>
            Beträffande behovsprövade bidrag vill jag säga följande. En vacker
            dag måste det vara riktigt att pröva bidragen. I ett välmående
            samhälle borde bidragen egentligen alltid vara behovsprövade.
          </note>
          <note>
            Varför inte börja nu och se över barnbidragen? Är alla de 14
            000 milj.kr. per år rättvisa, motiverade och samhällsekonomiskt
            rimliga? Är det egentligen någon som tror det? Den totala barnomsorgen
            i
          </note>
          <note>
            Sverige, om man lägger ihop dessa poster, uppgår till ungeför
            54 miljarder inkl. föräldraförsäkringen, barndaghem, osv. Jag
            tycker att man nu skulle ta och se över detta.
          </note>
          <note>
            En annan sak. Tänk om folk alltid fick se vad skatten är. Tänk
            om vi alltid vågade redovisa skatten. Tänk om det fanns en skyldighet
            för alla att alltid visa hur mycket som är skatt på lönen och
            på allt som vi köper. Då skulle folk koka över, och högskattebevararna
            skulle kanske duka under.
          </note>
          <note>
            Anne Wibble sade någonting om motorn i den svenska ekonomin.
            Se upp med en sak: Motorn i den svenska ekonomin håller på att
            bli svart på grund av regler, politiska beslut, förordningar,
            pålagor och skatter.
          </note>
          <note>
            En sak som vi jämt efterlyser är mera av konsekvens och mindre
            av halvmesyrer.
          </note>
          <note>
            Yttrandefrihetsgrundlagen, YGL, går inte att ha kvar så länge
            man inte har yttrandefrihet. Vi måste ta upp den till omprövning.
            Det går inte lika lätt med ett YGL utan Y som det går med ett
            vpk utan pk, om fru talmannen eller i varje fall näste talare
            förstår.
          </note>
          <note>
            (Applåder)
          </note>
          <note type="speaker">
            Anf. 12 LARS WERNER (v):
          </note>
          <note>
            Fru talman! Av Allan Larsson och Lars Werner påstådda fördelningspolitiska
            effekter, sade finansministern. Men är det ändå inte så att ni
            ger er på de svagare grupperna i samhället för att främja den
            politik som ni vill föra? Karensdagarna drabbar ju de svagare
            grupperna, försämringen av delpensionen likaså samt sjukersättningen
            vid barnledighet. Det är de svaga grupperna ni ger er på. Allt
            detta säger ni skall skaffa fram jobb. Hur många nya jobb ger
            detta? Hur många nya jobb skaffar ni åt de tusentals byggnadsarbetare
            som ni rått och medvetet under de närmaste åren kastar ut i stor
            arbetslöshet?
          </note>
          <note>
            Får jag sedan passa på att ställa en fråga om arbetsgivaravgiften.
            Planerar ni att höja arbetsgivaravgiften för att klara införandet
            av karensdagarna?
          </note>
          <note>
            Jag hävdar fortfarande att det blir mindre pengar till gymnasieskolan.
            Jag kan inte utläsa något annat. Det är en åtgärd riktad mot kommunerna,
            en åtstramning.
          </note>
          <note>
            Skåpmat, sade fru Wibble också. När ni plockar fram saker ur
            1976 års skafferi är det väl inte så konstigt att det blir resonemang
            om skåpmat. Jag tycker att den här regeringen inte är särskilt
            mycket bättre förberedd än 1976 års borgerliga regering. Ni bedriver
            i stort sett samma ekonomiska politik.
          </note>
          <note>
            Dagens borgerliga regering sänker förmögenhetsskatter och kapitalskatter,
            precis som
          </note>
          <note>
            1976 års regering. Dagens regering vill ändra i sjukförsäkringssystemet,
            precis som 1976 års regering. Mundebo och Bohman talade den gången
            om fem magra år. Skillnaden är att det nu visst bara skall bli
            två magra år. Dagens regering fördyrar byggandet, precis som 1976
            års regering gjorde när den införde byggavgiften på 15 %. Dagens
            regering kommer att få ett ökande budgetunderskott, precis som
            1976 års regering.
          </note>
          <note>
            Så här skulle vi kunna fortsätta resonemanget. Det är inte bara
            tal om skåpmat, utan det är en realitet att ni för i stort sett
            samma politik som den tidigare borgerliga regeringen gjorde.
          </note>
          <note>
            Det är riktigt att inget parti har några trollspön som man kan
            ordna tillväxt med. Men vi för vår del menar att ett program för
            långsiktig tillväxt måste innehålla vissa grundläggande element,
            t.ex. en politik för frihandel, såväl med EG-området som med andra
            handelsområden, inkl. tredje världen.
          </note>
          <note>
            Fasta spelregler för företag och löntagare måste finnas. Företagarna
            måste få oss att förstå att politikerna inte kan lösa industrins
            problem genom generella skattesänkningar. Det finns ingen annan
            väg än att förnya arbetslivet, bl.a. genom investeringar som kan
            leda till bättre arbetsmiljöer.
          </note>
          <note>
            Ett annat element i en sådan tillväxtpolitik måste vara en aktiv
            fördelningspolitik, en rättvis fördelningspolitik. I dag är inflationen
            under hygglig kontroll. Men en orättfärdig fördelningspolitik
            skapar en fördelningsbomb, som riskerar att brisera, om inte förr
            så när
          </note>
          <note>
            Rehnbergavtalet löper ut.
          </note>
          <note>
            Ännu ett annat element måste vara kontroll över budgetunderskottet.
            Det förusätter att man för att bevara välfärdspolitiken inte lättsinnigt
            går ut och strör löften om generella skattesänkningar. Den borgerliga
            budgetbomben leder däremot till högre räntor och hotar alltså
            tillväxten.
          </note>
          <note>
            Ytterligare ett annat element måste självfallet vara investeringar
            i infrastrukturen, vägar och kollektivtrafik. Att de senaste årens
            regeringar har låtit kollektivtrafiksystemen delvis förfalla är
            inte nytt. Men att en borgelig regering även låter vägar sakta
            men säkert förstöras tycker jag är en nyhet.
          </note>
          <note>
            Jag vill avsluta min uppräkning av dessa frågor med att fråga
            fru Wibble om talet om den enda vägen på något sätt skall uppfattas
            bokstavligt.
          </note>
          <note>
            Allan Larsson har talat om att regeringen är inne i en återvändsgränd.
            Jag skulle egentligen vilja använda ett annat ord. Den enda vägen
            har regeringen berömt sig av att ha hittat på. Jag tycker att
            man i själva verket har kommit in i en rondell. I
          </note>
          <note>
            den karusellsnurren har man tappat budgetbalansen.
          </note>
          <note>
            (Applåder)
          </note>
          <note type="speaker">
            Anf. 13 Finansminister ANNE WIBBLE (fp):
          </note>
          <note>
            Fru talman! Det glädjer mig att de här infrastrukturinvesteringarna
            så till den milda grad upptar kammarens intresse att allting uttrycks
            i termer av vägmärken. Jag skall också bidra till detta under
            dagens lopp.
          </note>
          <note>
            Får jag först till Allan Larsson säga att jag tycker att han
            skall vara litet försiktig med vilka hjältar inom den ekonomiska
            litteraturen han åberopar. Paul
          </note>
          <note>
            Krugman är på många punkter kritisk mot en sådan fördelningspolitik
            som Allan Larssons parti har föreslagit. Han ogillar höjda marginalskatter
            och höjda kapitalskatter. Han förespråkar också att arbetslösheten
            inte skall vara lägre än 5 %. Det är inte den hjälte som jag vill
            åberopa i alla sammanhang. Jag tycker att Allan Larsson skulle
            tänka en gång till även på detta.
          </note>
          <note>
            Lars Werner frågade om byggsysselsättningen. jag vill påminna
            om att det i budgetförslaget finns en betydande satsning på ombyggnadsverksamhet.
          </note>
          <note>
            Om man tittar på siffrorna skall man finna, att resultatet innebär
            att den överhettningspuckel som den socialdemokratiska politiken
            ledde till, fr.o.m.
          </note>
          <note>
            1993 återgår till en mer normal omfattning. Det är alltså inte
            någon annan förändring som sker i den branschen än en mer normaliserad
            utveckling.
          </note>
          <note>
            På frågan om arbetsgivaravgifterna och karensdagarna vill jag
            svara att de här pengarna --
          </note>
          <note>
            vilket framgår av socialdepartementets bilaga till budgetpropositionen
            -- skall dras in till staten genom t.ex. en höjd arbetsgivaravgift.
            Det går lätt att se i bilagan. Det står klart uttryckt, rätt upp
            och ner.
          </note>
          <note>
            För Ian Wachtmeister vill jag nämna, vilket inte kan vara förvånande
            vare sig för honom eller för någon annan, att jag mycket starkt
            ogillar behovsprövade barnbidrag. Den typen av välfärdspolitik
            strider mot för mig oerhört väsentliga värderingar. jag vill ha
            en generell välfärdspolitik. Det är en sådan politik som skapar
            det samhälle där människor har ett lika värde och ett likaberättigande
            och inte utsätts för ''snokerier''
          </note>
          <note>
            och annat mycket bekymmersamt.
          </note>
          <note>
            Den bärande tanken, fru talman, i mycket av Allan
          </note>
          <note>
            Larssons kritik tycks vara en slags flykt till andra länder och
            för den delen även till 30-talet. Han tittar på vad som händer
            i England och vad som har hänt i andra länder för många decennier
            sedan. Nu handlar faktiskt finansplanen och budgetförslaget om
            Sverige, här, nu och i framtiden, och inte om vad som hände i
            England på 30-talet eller i England eller någon annanstans ens
            på 70-talet.
          </note>
          <note>
            Jag tycker att det är litet bekymmersamt att det som jag bedömer
            som det centrala problemet för den ekonomiska politiken, och därmed
            för medborgarnas levnadsstandard, egentligen inte har tagits upp
            av någon, annat än mycket indirekt. Det centrala för mig är att
            stärka utvecklingen mot en låg inflation, att få låga kostnadsökningar
            och en hög produktivitetsökning. De låga kostnadsökningarna och
            den höga produktiviteten kräver en sammanhållen ekonomisk strategi
            med avregleringar, skattesänkningar, konkurrensbefrämjande åtgärder,
            satsningar på infrastruktur och utbildning samt förändringar inom
            den offentliga utgiftspolitiken. Båda komponenterna är strategiska
            och nödvändiga för att skapa och vidmakthålla trovärdigheten i
            den fasta växelkursen och den förbättrade konkurrenskraften. Detta
            är i sin tur helt nödvändigt för att ge Sverige en stark ekonomi
            och inte minst för att vi skall klara den internationella utveklingen
            och EG-villkoren.
          </note>
          <note>
            Allan Larssons påståenden kan man tolka på många sätt, varav
            flera är klart bekymmersamma, men de har verkligen ingenting med
            regeringens ekonomiska politik att göra. Hela vår ekonomiska politik
            är inriktad på att skapa en så stark ekonomisk utveckling i Sverige
            att vi kan bli medlemmar i EG från en styrkeposition. Vi skall
            klara de villkor som inte bara medlemskap i EG
          </note>
          <note>
            utan även i den internationella integrationen över huvud taget
            kräver, nämligen att ha en låg inflation, som inte är många procentenheter
            högre än inflationen i andra länder. Vi skall därigenom få en
            grund för en låg ränteutveckling, som inte är många procentenheter
            högre än man har i andra länder. Vi skall klara att upprätthålla
            den fasta växelkursen med trovärdighet. Vi skall klara att se
            till att statsbudgeten inte är för hög i förhållande till produktionen,
            och vi skall klara utformningen av det som kallas för konvergensvillkor,
            men som faktiskt har en ekonomisk innebörd.
          </note>
          <note>
            Det bekymmersamma, som jag ser det, är att den politik med stimulerande
            av den inhemska skyddade sektorns efterfrågan, som socialdemokraterna
            tycks förorda inte leder till att
          </note>
          <note>
            Sverige får en sådan styrkeposition att vi klarar europiseringen.
            Detta bekymrar mig mycket. Jag hoppas att det var en övertolkning
            av Allan
          </note>
          <note>
            Larssons anförande.
          </note>
          <note>
            Jag kommer självfallet att med stort intresse läsa de kommande
            motionerna från oppositionspartierna.
          </note>
          <note>
            För regeringens del är det centrala budskapet i finansplan och
            budgetproposition att vi måste förbereda Sverige så att Sverige
            får en sådan ekonomisk styrka att vi klarar den internationella
            konkurrensen och därmed vidgar basen för välfärd och höjning av
            den framtida levnadsstandarden i
          </note>
          <note>
            Sverige.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            9 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1991/92:23 till utrikesutskottet
          </note>
          <note>
            1991/92:78 till konstitutionsutskottet
          </note>
          <note>
            Motionerna
          </note>
          <note>
            1991/92:Fö1 och Fö2 till försvarsutskottet
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 december
          </note>
          <note type="speaker">
            1991/92:81 av Berndt Ekholm (s) till jordbruksministern om naturvårdshänsynen
            i skogsbruket:
          </note>
          <note>
            I två rapporter, en från skogsstyrelsen och en från naturvårdsverket,
            behandlas skogsbrukets hänsyn till naturvården. I båda fallen
            har en uppföljning gjorts hur skogsbruket lever upp till den hänsyn
            som krävs enligt 21 § i skogsvårdslagen.
          </note>
          <note>
            Enligt skogsstyrelsens rapport om naturvårdshänsynen vid slutavverkning,
            inom ramen för det s.k. GRÖNSKA-projektet, tas inte tillräcklig
            hänsyn till var tredje regel knuten till 21 §
          </note>
          <note>
            i skogsvårdslagen. Endast på hälften av den avverkade arealen
            hade samtliga krav, som reglerna ställer, uppfyllts.
          </note>
          <note>
            Mer detaljerat kan resultatet av den aktuella
          </note>
          <note>
            GRÖNSKA-studien sammanfattas i följande tabell, som redovisar
            hur naturvårdshänsynen, vid en jämförelse med skogsvårdslagens
            krav, har tillgodosetts för sju olika funktioner:
          </note>
          <note>
            n
          </note>
          <note>
            h1,15 &gt;
          </note>
          <note>
            pp8,8 &gt; t5,4,3,3 &gt;
          </note>
          <note>
            tFunktion tBetydligt tTillräcklig tOtillräcklig t
          </note>
          <note>
            ttbättre hänsynthänsynthänsynt l4 &gt; h1,15 &gt;
          </note>
          <note>
            tHyggesavgränsning tt99 %
          </note>
          <note>
            t 1 %
          </note>
          <note>
            t tImpedimentt 8 %t54 %t38 %t tSmåbiotopert 12 %t42 %t46 %t tTräd
            och buskart 11 %t45 %t44 %t tDrivningt 3 %t75 %t22 %t tUpplevelsehänsynt
            20 %t69 %t11 %t tKulturminnet 2 %t75 %t23 %t l4 &gt; h1,15 &gt; s
          </note>
          <note>
            n
          </note>
          <note>
            Härav framgår att ett tillfredsställande resultat endast erhållits
            avseende hyggesavgränsning och möjligen upplevelsehänsyn. Hänsynen
            till den s.k.
          </note>
          <note>
            vetenskapliga naturvården är sämst.
          </note>
          <note>
            Bristerna avseende naturvårdshänsynen är således fortfarande
            stora. I rapporten formulerar man sig mycket försiktigt men ändå
            talande i kapitlet om slutsatser: ''En viss förbättring av hänsynen
            till naturvårdens intressen har inträtt i skogsbruket efter ett
            och ett halvt decenniums påverkan. Flera tecken tyder på att förbättringsprocessen
            ännu fortgår.'' Eller med andra ord: Trots femton års insatser
            för ökad naturvårdshänsyn har förbättringarna blivit begränsade
            och viss osäkerhet råder om hur det blir i fortsättningen.
          </note>
          <note>
            Den utvärdering som länsstyrelserna gjort av efterlevnaden av
            21 § i skogsvårdslagen verifierar
          </note>
          <note>
            GRÖNSKA-rapportens slutsatser.
          </note>
          <note>
            Naturvårdsverket sammanfattar 1980-talet på följande sätt: ''Bedömningen
            har för samtliga föreskrifter givit ett medelvärde som inte uppnår
            lagens minimikrav. Utvecklingen under 1980-talet har bedömts som
            svag, från något över 'ingen hänsyn' till klart under 'lagens
            minimikrav uppfyllda'. Allra sämst är resultatet av bedömningen
            för avverkning, transport och skogsvägsbyggnad.''
          </note>
          <note>
            Naturvårdsverket konstaterar också, att lagens krav (i lag, förordning
            och föreskrifter) inte är tillräckliga och säger: ''Artbevarandet,
            hänsynskrävande flora och fauna kräver mera för att klaras.''
            En serie förslag från länsstyrelserna redovisas.
          </note>
          <note>
            Jag vill ställa följande frågor till jordbruksministern:
          </note>
          <note>
            1. Delar statsrådet uppfattningen att bristerna fortfarande är
            stora avseende naturvårdshänsynen i skogsbruket?
          </note>
          <note>
            2. Vilka åtgärder är statsrådet beredd att vidta för att näringen
            skall efterleva gällande lagstiftning på naturvårdsområdet?
          </note>
          <note>
            3. Finns det anledning mot bakgrund av de erfarenheter som bl.a.
            länsstyrelserna redovisat att skärpa kraven på naturvårdshänsyn
            i skogsvårdslagen?
          </note>
          <note>
            4. Anser statsrådet att borttagandet av skogsvårdsavgiften underlättar
            möjligheterna till naturvårdshänsyn?
          </note>
          <note>
            5. Hur långt bör markägarnas ansvar sträcka sig för den biologiska
            mångfaldens bibehållande i svensk skog?
          </note>
          <note>
            den 9 januari
          </note>
          <note type="speaker">
            1991/92:82 av Rolf L Nilson (v) till miljöministern om försurningen:
          </note>
          <note>
            Försurningen av vårt lands marker och vattendrag fortgår. Det
            är framför allt utsläppen av svavel- och kväveoxidföreningar som
            orsakar den långsamma men fortfarande tilltagande försurningen.
          </note>
          <note>
            Sverige har reducerat sina svavelutsläpp kraftigt.
          </note>
          <note>
            Även i många andra länder pågår reduceringar av utsläppen. Problemet
            är att kväveoxidutsläppen inte har minskat och att reduceringen
            av svavelutsläppen inte är tillräckliga för att komma ner på nedfallsnivåer
            som är oskadliga.
          </note>
          <note>
            De avtal som nu finns om begränsningar av svavelutsläppen förväntas
            inte minska svavelnedfallet över södra Sverige med mer än 5--
          </note>
          <note>
            10 %. För att vi skall kunna räkna med en varaktig förbättring
            krävs utsläppsreduceringar med ca 75 %
          </note>
          <note>
            i förhållande till dagsläget. Sverige bör i de internationella
            förhandlingarna inte nöja sig med mindre.
          </note>
          <note>
            Beträffande de svenska kväveoxidutsläppen måste regeringen visa
            hur målet med en 30-procentig reducering från 1980 till 1998 skall
            ske. Hittills har från 1980 till 1990 ingen nämnvärd minskning
            över huvud taget skett. De utsläppsminskningar som skett vid fasta
            anläggningar har tyvärr motverkats av ökade utsläpp från trafiken.
            Katalysatorer på bensindrivna personbilar räcker ej för att minska
            utsläppen av kväveoxid från vägtrafiken till en acceptabel nivå.
          </note>
          <note>
            Beslut som innebär ökad vägtrafik måste av bl.a.
          </note>
          <note>
            dessa skäl avvisas. En Öresundsbro för vägtrafik kan t.ex. aldrig
            accepteras -- speciellt inte när trafikökningen på bron kommer
            att generera och till största delen drabba den miljömässigt mest
            utsatta delen av vårt land.
          </note>
          <note>
            De senaste forskningsrapporterna är alarmerande och djupt oroande.
            I monitor 12 ''Försurning och kalkning av svenska vatten'' från
            SNV, konstateras bl.a. följande:
          </note>
          <note>
            ''Någon nämnvärd minskning av nederbördens surhet har ännu inte
            ägt rum. I Sydsverige uppgår pH-värdet inte till mer än 4,2--4,3
            vilket innebär att nederbörden fortfarande är mer än tio gånger
            surare än i förindustriell tid. I Mellansverige och längs Norrlandskusten
            är det sura nedfallet nästan lika omfattande -- det genomsnittliga
            pH-värdet i regn och snö är där 4,4--4,5.''
          </note>
          <note>
            ''Kväveoxidutsläppen(-- -- --)har hittills inte kunnat reduceras
            påtagligt, vare sig i Sverige eller i utlandet.''
          </note>
          <note>
            ''Ett fortsatt kraftigt kvävenedfall kan emellertid medföra kvävemättnad.
            Det kväve som i så fall börjar läcka ut till närliggande vatten
            bidrar på samma sätt som svavlet till försurningen.''
          </note>
          <note>
            Närmare 40 % av landets sjöar riskerar att drabbas av försurning
            om ytterligare effektiva åtgärder ej genomförs. I ett försök att
            uppskatta den värdeförlust som våra försurade sjöar medför hamnar
            summorna hittills på 1--2 miljarder kronor.
          </note>
          <note>
            Det mest oroväckande är de tröskeleffekter som kan inträffa i
            våra marker, vilket betyder att när bl.a. pH-värdet sjunkit ner
            till en viss gräns, kan det snabbt ske kemiska och därmed biologiska
            förändringar i marken som bl.a. snabbt minskar trädens överlevnadsgrad.
            Även kvävemättnaden ger tröskeleffekter. Allvarligt är också att
            markens innehåll av ämnen som neutraliserar det sura nedfallet
            närmar sig kritiska nivåer på många håll.
          </note>
          <note>
            I t.ex. nordvästra och sydvästra Skåne, delar av västkusten,
            Småland och Blekinge är vi nu nära ett pH-värde i marken där det
            plötsligt kan ske dramatiska förändringar i markens kemiska balans.
          </note>
          <note>
            Sjunker pH-värdet ytterligare frigörs bl.a. giftiga metaller
            -- t.ex. aluminium, som normalt är bundet och inte påverkar biosfären
            -- vilket medför att både växter och djur dör.
          </note>
          <note>
            Redan i dag syns det stora förändringar i fauna och flora. Kväveälskande
            arter tar över på bekostnad av andra; grönalger, gräs, hallon,
            nässlor m.fl. arter ökar och blåsippa, blåbär, lavarter och andra
            arter minskar.
          </note>
          <note>
            Även försurningsläget i Norrland, bl.a. i höjdlägen i fjällvärlden,
            inger farhågor. Beroende på bl.a.
          </note>
          <note>
            jordart är stora områden hårt drabbade av försurningen, och vidsträckta
            områden tycks ha liten motståndskraft mot ytterligare försurande
            nederbörd.
          </note>
          <note>
            Åtgärder
          </note>
          <note>
            På några års sikt -- kanske kortare tid -- hotas skogstillväxten
            och timmerkvaliteten och därmed stora ekologiska och ekonomiska
            värden.
          </note>
          <note>
            Sverige måste vidta egna åtgärder för att minska våra inhemska
            utsläpp av svavel och kväveoxider;
          </note>
          <note>
            det är fråga om trafiksektorn -- t.ex. kan en
          </note>
          <note>
            Öresundsbro för vägtrafik ej komma i fråga, ytterligare åtgärder
            inom energisektorn, jord- och skogsbruket m.m.
          </note>
          <note>
            Forskningen måste intensifieras för att bl.a. utröna vilka uppehållande
            åtgärder som kan sättas in för att rädda den hotade skogsmarken
            och sjöarna, kanske mer omfattande kalkning av mark blir aktuell.
          </note>
          <note>
            Naturvårdsverket bedömer att anslagen för kalkning borde vara
            minst 240 milj.kr. om året för att klara de mest angelägna områdena.
            Vi förutsätter att regeringen tar hänsyn till det i budgetarbetet.
          </note>
          <note>
            Det är också fråga om att informera och påverka våra grannländer.
            Denna fråga måste vara mycket högt prioriterad i alla berörda
            internationella sammanhang där Sverige deltar.
          </note>
          <note>
            Mot bakgrund av ovanstående vill jag ställa följande frågor till
            miljöministern:
          </note>
          <note>
            1. Kan miljöministern nu meddela att en
          </note>
          <note>
            Öresundsbro för vägtrafik inte kan komma i fråga bl.a. på grund
            av den allt allvarligare försurningssituationen?
          </note>
          <note>
            2. Vilka extraordinära åtgärder och krav kommer regeringen att
            vidta och ställa för att förmå våra grannländer att minska sina
            försurande utsläpp?
          </note>
          <note>
            3. Vilka åtgärder tänker regeringen vidta för att fastställda
            mål beträffande reduceringen av kväveoxidutsläppen skall nås?
          </note>
          <note>
            4. Vilka åtgärder tänker regeringen vidta för att minska försurningsskadorna
            tills utsläppen har reducerats till en nivå som naturen tål?
          </note>
          <note>
            11 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 3 januari
          </note>
          <note type="speaker">
            1991/92:287 av Anita Johansson (s) till miljöministern om miljöskadeförsäkringen:
          </note>
          <note>
            Den 1 juli 1989 infördes en särskild miljöskadeförsäkring. Den
            som drabbas av en miljöskada kan få ersättning genom denna försäkring.
          </note>
          <note>
            Miljöskadeförsäkringen finansieras genom att de som driver vissa
            typer av miljöfarlig verksamhet betalar en årlig avgift. Personskador
            kan ersättas upp till 5 milj.kr. och sakskador upp till 50 milj.kr.
          </note>
          <note>
            Trots att möjligheten för skadedrabbad att få ersättning funnits
            i 2,5 år, har inga medel utbetalts från försäkringen.
          </note>
          <note>
            Med stor sannolikhet har enskilda personer drabbats av miljöskador
            med ekonomisk förlust, men inte haft vetskap om möjligheten att
            få ersättning ur försäkringen. Med anledning därav vill jag ställa
            följande fråga till Olof Johansson.
          </note>
          <note>
            Vilka åtgärder är miljöministern beredd att vidta för att sprida
            kännedom om möjligheten att erhålla ersättning från miljöskadeförsäkringen?
          </note>
          <note type="speaker">
            1991/92:288 av Sten Andersson i Malmö (m) till justitieministern
            om åtgärder mot bombhot:
          </note>
          <note>
            I anslutning till nyårshelgen 1991 förekom ett 30-tal bombhot
            runt om i Sverige. Alla utom ett visade sig vara falska. Hoten
            orsakade stora problem och oro bland allmänheten samt tvingade
            samhället till mycket kostsamma insatser.
          </note>
          <note>
            En skärpning av straffsatser samt krav på rejäla skadestånd skulle
            kunna verka återhållande på personer som ''roar'' sig med att
            uttala denna form av hot.
          </note>
          <note>
            Vilka åtgärder avser statsrådet vidta för att minska benägenheten
            att bombhota det civila samhället?
          </note>
          <note>
            den 7 januari
          </note>
          <note>
            1991/92:289 av Bengt-Ola Ryttar (s) till statsrådet
          </note>
          <note>
            Bo Lundgren om investeringsbidrag för bostadsbyggande:
          </note>
          <note>
            Genom regeringens agerande blir det nu tvärstopp i byggbranschen.
            Hemma hos mig i Dalarna blir arbetslösheten 25 % i vinter.
          </note>
          <note>
            Det är naturligt att byggandet sjunker i en lågkonjunktur, men
            att kalla nedgången för en återgång till normal byggvolym som
            finansministern gjorde vid frågestunden den 12/12-
          </note>
          <note>
            91 vittnar om mycket dålig kännedom om vad som händer på byggarbetsmarknaden
            i dag.
          </note>
          <note>
            Effekterna kommer också att bli förödande i byggmaterialindustrin.
            Den kapacitet som nu slås ut skulle vara en klar tillgång för
            Sverige den dag
          </note>
          <note>
            EG-marknaden öppnar sig för oss.
          </note>
          <note>
            Är regeringen beredd att återinföra investeringsbidraget för
            bostadsbyggande, och i övrigt föra en politik som gör det möjligt
            att bygga igen?
          </note>
          <note>
            1991/92:290 av Lars-Erik Lövdén (s) till kommunikationsministern
            om citytunnelprojektet i
          </note>
          <note>
            Malmö:
          </note>
          <note>
            Malmö kommun har utrett möjligheterna att leda den spårbundna
            persontrafiken från den nuvarande centralstationen till den svenska
            broanslutningen via en tunnel under Malmö (citytunnelprojektet).
          </note>
          <note>
            En sådan förbindelse skulle få stor betydelse för den regionala
            persontrafiken och innebära en ytterligare markering av järnvägsdelens
            betydelse i
          </note>
          <note>
            Öresundsbroprojektet.
          </note>
          <note>
            Är regeringen beredd att aktivt medverka till ett genomförande
            av citytunnelprojektet?
          </note>
          <note type="speaker">
            1991/92:291 av Carl Olov Persson (kds) till jordbruksministern
            om bidrag till biogasprojekt:
          </note>
          <note>
            I enlighet med den trepartiöverenskommelse som träffats i fråga
            om den framtida energipolitiken finns 4 miljarder reserverade
            för att utveckla alternativ energi och för sparinsatser. Alla
            bidrag är villkorade. Villkorandet gör det svårt eller omöjligt
            att utveckla nya idéer som inte stämmer med villkoren. Skall det
            finnas några möjligheter att avveckla kärnkraften i enlighet med
            de beslut riksdagen fattat ställs det stora krav på flexibilitet.
          </note>
          <note>
            En bra idé som kan bidra till avvecklingen är de olika biogasprojekt
            som planeras. Kungsörs kommun är en av de kommuner som vill satsa
            på biogas för energiframställning. Här är det fråga om ett pilotprojekt
            som inte kan genomföras utan statligt stöd. Kungsörs kommun har
            ansökt om bidrag men fått avslag.
          </note>
          <note>
            Vad avser jordbruksministern att göra för att biogasprojektet
            i Kungsör med flera kommuner skall kunna förverkligas?
          </note>
          <note>
            den 8 januari
          </note>
          <note type="speaker">
            1991/92:292 av Thage G Peterson (s) till näringsministern om
            regeringens kontakter med näringslivet:
          </note>
          <note>
            Regeringen har beslutat att avskaffa flertalet av de råd och
            delegationer, som regeringen haft för samråd med näringslivet.
          </note>
          <note>
            Råden har varit en viktig kontaktpunkt med bred representation
            från näringslivet från fackliga organisationer och teknisk forskning
            och utveckling. Rådens verksamhet har redovisats öppet och har
            därmed varit underställda demokratisk kontroll. Nyligen har den
            framträdande företrädaren för det privata näringslivet, Göran
            Ennerfeldt, gjort en hemställan till regeringen om en hemlig grupp
            mellan regeringen och näringslivet. TV4 rapporterade i går att
            en stor del av regeringens politiskt sakkunniga har hämtats från
            näringslivet och från påtryckningsgrupper av olika slag. Tydligen
            anser regeringen att kontakterna med näringslivet bättre kan skötas
            på annat sätt genom offentligt redovisade samrådsorgan.
          </note>
          <note>
            Jag vill fråga Per Westerberg om på vilket sätt kontakterna med
            näringslivet i fortsättningen skall äga rum och om han inte ser
            någon fara i att dessa kontakter nu kommer att privatiseras.
          </note>
          <note>
            den 9 januari
          </note>
          <note type="speaker">
            1991/92:293 av Bengt Hurtig (v) till kommunikationsministern
            om flygsäkerheten:
          </note>
          <note>
            Flygplanshaveriet vid Gottröra och andra tillbud har rest frågan
            hur flygsäkerheten ytterst handhas av ansvariga bolag och myndigheter.
            Vid haveriet i
          </note>
          <note>
            Gottröra finns misstanke att bristfällig avisning orsakat haveriet.
            Vidare tycks luftfartsinspektionen eller den skandinaviska luftfartstillsynen
            som ansvarig myndighet inte ha granskat de rutiner som använts
            och jämfört dessa med tillverkarens rekommendationer och andra
            länders rutiner. Denna kontroll liksom huvudansvaret för tillämpning
            av bestämmelserna har ankommit på flygbolaget självt.
          </note>
          <note>
            Jag vill därför fråga:
          </note>
          <note>
            Avser kommunikationsministern att föreslå några åtgärder för
            att effektivisera det system som skall garantera flygsäkerheten?
          </note>
          <note>
            den 10 januari
          </note>
          <note type="speaker">
            1991/92:294 av Eva Johansson (s) till utrikesministern om Eritrea:
          </note>
          <note>
            Är utrikesministern beredd att medverka till att sådana relationer
            upprättas med den provisoriska regeringen i Eritrea, att det går
            att inleda ett långsiktigt och utvecklingsinriktat biståndsarbete
            mellan Sverige och Eritrea?
          </note>
          <note>
            1991/92:295 av Berndt Ekholm (s) till arbetsmarknadsministern
            om arbetslösheten i
          </note>
          <note>
            Sjuhäradsbygden:
          </note>
          <note>
            Arbetsmarknadsläget är nu allvarligt även i
          </note>
          <note>
            Sjuhäradsbygden. Antalet arbetslösa har ökat kraftigt den senaste
            tiden enligt de uppgifter länsarbetsnämnden lämnat efter nyår.
          </note>
          <note>
            Situationen är speciell i Sjuhäradsbygden på grund av det ensidiga
            näringslivet med ett stort tekoberoende. I min hemkommun Mark
            sysselsätts inom industrin hela 65 % med tekoarbeten.
          </note>
          <note>
            Tekoindustrin har ringa motståndskraft mot den djupa lågkonjunkturen.
            Risken är stor att den slås ut.
          </note>
          <note>
            Det är därför mycket angeläget att åtgärder även fortsättningsvis
            sätts in för att utveckla och komplettera de livskraftiga delarna
            av tekoindustrin.
          </note>
          <note>
            Samtidigt är det nödvändigt att omfattande arbetsmarknadspolitiska
            insatser sätts in såväl för arbetslösa tekoarbetare som för övriga
            arbetstagare som mister sina jobb. De medel det sista sysselsättningspaketet
            före jul beräknas ge länet kan minska den öppna arbetslösheten
            med 0,2 %
          </note>
          <note>
            eller 500 personer. Men behovet är mycket större.
          </note>
          <note>
            Länsarbetsnämnden behöver åtminstone resurser för att minska
            den med ytterligare ca 1 %
          </note>
          <note>
            motsvarande ca 2 500 personer.
          </note>
          <note>
            Vilka ytterligare åtgärder är arbetsmarknadsministern beredd
            att vidta för att hålla nere arbetslösheten i Sjuhäradsbygden?
          </note>
          <note>
            1991/92:296 av Eva Johansson (s) till statsrådet Alf
          </note>
          <note>
            Svensson om biståndet till Afrika:
          </note>
          <note>
            Är det regeringens avsikt att minska biståndet till
          </note>
          <note>
            Afrika, trots att försörjningsläget och utvecklingen av ekonomi
            och demokratiska strukturer kräver fortsatt stöd?
          </note>
          <note>
            1991/92:297 av Margareta Israelsson (s) till utbildningsministern
            om högskoleutbildning i
          </note>
          <note>
            Västerås:
          </note>
          <note>
            Västerås kommun har i samarbete med näringslivsintressenter utarbetat
            ett förslag till ny lokalisering av högskoleutbildning i Västerås.
            För att möjliggöra inflyttning till höstterminen 1993
          </note>
          <note>
            måste byggandet av nya lokaler påbörjas redan i september i år,
            vilket också vore bra ur sysselsättningssynpunkt. Då krävs emellertid
            ett regeringsbeslut före januari månads utgång.
          </note>
          <note>
            När avser regeringen att fatta beslut i frågan?
          </note>
          <note>
            1991/92:298 av Lars-Ove Hagberg (v) till arbetsmarknadsministern
            om arbetsmarknadspolitiken och företagen:
          </note>
          <note>
            Enligt industrins egna uttalanden kommer antalet anställda inom
            industrin att fortsätta minska under
          </note>
          <note>
            1992. Detta betyder ytterligare avskedanden av arbetskraft.
          </note>
          <note>
            Utbildning av anställda i företagen i stället för uppsägningar
            är utan tvekan bättre för företagen och samhället på längre sikt.
          </note>
          <note>
            Det av staten delvis ägda företaget SSAB har i sina anläggningar
            i Borlänge avvisat utbildning av de anställda som ett alternativ
            till uppsägningar, trots att AMS ställer medel till förfogande
            för utbildning.
          </note>
          <note>
            Jag vill därför fråga arbetsmarknadsministern:
          </note>
          <note>
            Vad avser regeringen att vidta för åtgärder för att få företag
            -- och då även statliga -- att i stället för att avskeda anställda
            välja att utbilda dessa?
          </note>
          <note>
            12 § Kammaren åtskildes kl. 11.26.
          </note>
          <note>
            Förhandlingarna leddes av talmannen.
          </note>
        </div>
      </body>
    </text>
  </TEI>
</teiCorpus>
