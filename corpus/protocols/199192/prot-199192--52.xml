<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--52</head>
          <docDate when="1992-01-15 00:00:00">1992-01-15 00:00:00</docDate>
        </div>
      </front>
      <body>
        <div>
          <note>
            f401 &gt; 1 § Svar på interpellation 1991/92:50 om åtgärder mot
            främlingsfientlighet och rasism
          </note>
          <note type="speaker">
            Anf. 1 Statsminister CARL BILDT (m):
          </note>
          <note>
            Herr talman! Pierre Schori har frågat mig om jag är beredd att
            ta internationella initiativ till stöd för kampen mot främlingsfientlighet
            och rasism, och om jag i kraft av statsministerämbetet vill ge
            till känna regeringens inställning och avsikter i dessa frågor.
          </note>
          <note>
            Den 11 december genomfördes i denna kammare en unik manifestation
            till stöd för de mänskliga rättigheterna. Jag konstaterade då
            att det var ett lämpligt tillfälle att påminna om idéernas styrka,
            om att ingen tanke har betytt så mycket för civilisationens framväxt
            som idén om människans unika värde och respekten för livet --
            en tanke som satt sin prägel inte bara på FN:s deklaration om
            de mänskliga rättigheterna utan på en rad konstitutioner världen
            över.
          </note>
          <note>
            Samtidigt vet vi av bitter erfarenhet, inte minst från vårt eget
            Europa, att ord och högtidliga deklarationer fästa på papper långtifrån
            alltid är tillräckliga för att försvara vad vi betraktar som människans
            oförytterliga fri- och rättigheter.
          </note>
          <note>
            Fortfarande lever merparten av världens människor i länder där
            människovärdet, friheten och de medborgerliga rättigheterna inte
            respekteras. Jag konstaterade också att vi inte heller får nonchalera
            de hot som finns på närmare håll och att tendenser till främlingsfientlighet
            och rasism kräver ökad vaksamhet från alla dem som sluter upp
            på frihetens sida.
          </note>
          <note>
            Interpellationen, som väcktes före riksdagens manifestation,
            har så till vida delvis redan fått ett svar. Regeringens hållning
            i denna fråga är kompromisslös och har förutom vid detta tillfälle
            i en rad sammanhang manifesterats av olika statsråd.
          </note>
          <note>
            Interpellanten efterlyser också en redovisning av regeringens
            samlade avsikter i dessa frågor.
          </note>
          <note>
            Regeringens grundläggande inställning är att arbetet för att
            motverka främlingsfientlighet och rasism i första hand måste handla
            om att se till att respekten för de mänskliga rättigheterna är
            förankrad på djupet i vårt samhälle. I detta arbete spelar inte
            minst skolan en betydelsefull roll.
          </note>
          <note>
            Regeringens uppfattning i denna del har bl.a.
          </note>
          <note>
            kommit till uttryck i de nya direktiven till läroplanskommittén,
            där det står följande:
          </note>
          <note>
            ''Undervisningen skall utgå från att det svenska samhället skall
            präglas av tolerans och öppenhet och att människor från skilda
            kulturer och livsåskådningar skall kunna leva sida vid sida i
            god samverkan.''
          </note>
          <note>
            I årets budgetproposition (prop. 1991/92:100 bil.
          </note>
          <note>
            12) uppmärksammas frågorna om främlingsfientlighet och rasism.
            Insatserna bör utformas så att arbetet stimuleras på ett brett
            plan och inriktas på att erhålla och sprida kunskap inom området.
            Invandrarministern föreslår att 10
          </note>
          <note>
            milj.kr. avsätts till regeringens disposition för sådana insatser.
          </note>
          <note>
            Jag kan också nämna att civildepartementet i denna fråga har
            fått i uppdrag att ta fram informations- och diskussionsmaterial
            som vänder sig till barn i grundskoleåldern. Regeringen kommer
            också att fatta beslut om att använda 5
          </note>
          <note>
            milj.kr. ur allmänna arvsfonden till stöd för ungdomars egna
            initiativ i detta arbete. Dessutom har skolministern i samverkan
            med skolverket tagit initiativ till en sammanställning över läromedel
            som behandlar rasism och främlingsfientlighet, och denna har distribuerats
            till skolorna.
          </note>
          <note>
            Det är naturligtvis djupt oroande om främlingsfientligheten skulle
            få fotfäste ute på skolorna. Omfattningen av dessa stämningar
            skall dock inte överdrivas och bör inte bekräftas genom att framställas
            som om de vore allmänt spridda.
          </note>
          <note>
            Men även om de orostecken som vi ser delvis också handlar om
            omogna protestyttringar mot etablerade och allmänt accepterade
            normer i vårt samhälle, måste varje yttring av främlingsfientlighet
            och rasism betraktas som ett nederlag för den etiska fostran och
            för kunskapsförmedling som hem och skola har ansvaret för.
          </note>
          <note>
            En effektiv normbildning, som i första hand är hemmets och familjens
            ansvar, baseras på kunskaper och vana att pröva etiska frågor.
            Också värden måste kunna försvaras rationellt, i synnerhet i ett
            samhälle som vårt, där vi ständigt möter kravet på att tänka kritiskt
            och ifrågasätta etablerade sanningar.
          </note>
          <note>
            Kunskapsförmedling är därför ofta den bästa fostran. Ytterst
            är det genom ökad kunskap om vår egen mångfasetterade historia
            och kultur och genom ökad kunskap om andra människors historia
            och kulturmönster som vi kan skapa den tolerans och den respekt
            för andras integritet, frihet och rättigheter som är det enda
            varaktigt verksamma vaccinet mot främlingsfientliga och rasistiska
            tendenser.
          </note>
          <note>
            Därför är historieundervisningen en central uppgift för skolan.
            För den som har fått gedigna kunskaper om europeisk nittonhundratalshistoria
            utgör rasismen aldrig någon lockelse. Knappast heller för den
            som i undervisningen i samhällskunskap har bibringats respekt
            för de frioch rättigheter som utgör demokratins allra innersta
            kärna. Rasism i dag förutsätter helt enkelt en historielöshet
            och en okunnighet om den demokratiska rättsstatens fundament som
            är oacceptabel.
          </note>
          <note>
            För mig, liksom för regeringen i dess helhet, är det också självklart
            att använda vår förmåga att övertyga andra. Det är vår plikt som
            medborgare och valda att försvara de frihetens värden som det
            demokratiska samhällssystemet vilar på. Det är frihetsvärden som
            vi människor har gemensamt därför att vi är just människor.
          </note>
          <note>
            Vi politiker måste också leva som vi lär.
          </note>
          <note>
            Gärningarna får inte tala ett annat språk än orden. Insikten
            att det finns fri- och rättigheter som ingen politisk eller annan
            makt har rätt förtrampa, liksom medvetenheten om att makt inte
            alltid är detsamma som rätt, bygger på att individens särart respekteras
            och att var och en av oss har rätt att vara annorlunda. Ett gott
            samhälle måste bygga på denna respekt för individen och kunna
            betrakta olikheten som en tillgång.
          </note>
          <note>
            De idéer som individens unika värde, sprungna ur en liberal frihetstradition,
            kristen etik och västerländsk humanism, som utgör den gemensamma
            grunden för regeringssamverkan mellan de fyra icke-socialistiska
            partierna, är således till sin innersta natur helt oförenliga
            med sådana kollektivistiska förvillelser som rasism och främlingsfientlighet
            är uttryck för.
          </note>
          <note>
            Tvärtom utgör dessa frihetens och humanismens idéer den främsta
            inspirationskällan för en praktisk politik som ger individen och
            familjen, oberoende av grupptillhörighet, större möjligheter att
            forma tillvaron efter sitt fria val och sin önskan att leva efter
            sitt eget kulturmönster, vilket det än vara månde.
          </note>
          <note>
            Men det finns också en annan aspekt på politikernas ansvar, och
            den handlar om att bevara toleransens och pluralismens legitimitet.
          </note>
          <note>
            Därför måste vi erkänna de problem som en generös flykting- och
            invandringspolitik alltid kommer att medföra, ta dem på allvar,
            öppet diskutera dem och visa fasthet där så krävs. Det är politikernas
            ansvar att föra en invandrings- och flyktingpolitik som åtnjuter
            medborgarnas förtroende. Om riksdag och regering misslyckas med
            detta kommer det att utgöra en grogrund för främlingsfientliga
            stämningar.
          </note>
          <note>
            Därför måste de som invandrar till Sverige snabbt komma i arbete
            och inte genom systemet stämplas som socialhjälpstagare. Det är
            också viktigt att genomföra en noggrann prövning av asylärendena
            och generellt sett vara framgångsrik i det brottsförebyggande
            arbetet och brottsbekämpningen för att förhindra att en växande
            kriminalitet uppstår i spåren av den kulturkollision som invandringen
            alltid innebär.
          </note>
          <note>
            I interpellationen ställs slutligen frågan om jag är beredd att
            ta några internationella initiativ för att förhindra att främlingsfientlighet
            och rasism för ytterligare spridning.
          </note>
          <note>
            Jag delar interpellantens uppfattning att samverkan om dessa
            idéer över gränserna är viktig. Men Sverige måste också visa omsorg
            om sin egen trovärdighet. Det förutsätter bl.a. att biståndet
            till fattiga länder i högre grad än hittills främjar en utveckling
            mot demokrati och respekt för mänskliga rättigheter. Nu skärper
            regeringen kriterierna i detta sammanhang. I den mån det finns
            skäl att ta nya internationella initiativ i arbetet mot rasism
            eller mot andra former av förtryck och diskriminering kommer detta
            därför att kunna ske med större trovärdighet än tidigare.
          </note>
          <note>
            Sverige tillhör Förenta nationernas mest lojala medlemmar. Andra
            kan räkna med oss i arbetet att realisera FN:s deklaration om
            mänskliga rättigheter. Detsamma gäller också vårt deltagande i
            Europarådet, liksom det kommer att gälla vårt deltagande i EG-samarbetet.
          </note>
          <note>
            Denna vår delaktighet i framväxten av ett nytt
          </note>
          <note>
            Europa ger oss också nya möjligheter att motverka de obehagliga
            tendenser till en växande främlingfientlighet som gör sig påminda
            i hela
          </note>
          <note>
            Europa och ger oss ett nytt forum, där vi kan verka för frihetens,
            det öppna samhällets och toleransens idéer.
          </note>
          <note type="speaker">
            Anf. 2 PIERRE SCHORI (s):
          </note>
          <note>
            Herr talman! Jag vill tacka statsministern för svaret. Mycket
            av det han sade var bra, men jag blev ändå inte nöjd. Jag hade
            väntat mig mer av medmänsklighet och inlevelseförmåga, mindre
            av partipolitiska slängar i ett allvarligt ämne av detta slag.
            Som son till en invandrare är jag också besviken.
          </note>
          <note>
            Jag ställde mina frågor, statsministern, därför att jag har saknat
            ett ledarskap från regeringen i dessa frågor, som bokstavligen
            är livsviktiga för många människor i vårt land och i världen.
            Jag har saknat en regeringschefs auktoritet och sakkunskap, men
            också engagemang och glöd för de utsatta medmänniskorna. Carl
            Bildt har helt enkelt haft en alltför låg profil i dessa sammanhang.
            I den mån han rättar till det i dag är det utmärkt.
          </note>
          <note>
            Jag vill också med mina frågor få se bilden av en handlingskraftig
            och upprörd regering, beredd att ta itu med den draksådd som rasism
            och främlingsfientlighet utgör i vårt samhälle. Jag vill gärna
            se statsministern som en moralisk inspiratör och ledare i en nationell
            medborgarkampanj mot dessa odemokratiska och inhumana företeelser.
          </note>
          <note>
            Flera av de åtgärder som statsministern redovisar är bra och
            kommer väl till pass. Men det är sent, och det som har gjorts
            menar jag inte har varit tillräckligt tydligt. Han får nog kolla
            med civildepartementet en gång till, ty de som verkligen jobbar
            dag och natt ute på fältet med att bekämpa rasismen i skolorna,
            jag tänker på elevorganisationen, har inte sett något material,
            som statsministern säger har distribuerats. Det enda de har är
            ett betänkande från ungdomskommittén, daterat i augusti 1991.
          </note>
          <note>
            När det gäller att gå ut i skolorna kunde den moderate partiordföranden
            också råda sitt ungdomsförbund att inte hålla sig utanför den
            riksomfattande mobilisering som nu pågår bland
          </note>
          <note>
            Sveriges ungdomar mot rasism och för kompisskap. SSU har t.ex.
            startat en namninsamling på detta tema efter utfallet i skolvalen.
            Han skulle också kunna uppmana sitt parti att skriva på det riksomfattande
            uppropet
          </note>
          <note>
            Sverige mot främlingsfientlighet. Jag vet att Hans
          </note>
          <note>
            Alfredson, som är kommitténs ordförande, skulle välkomna moderaternas
            medverkan. Enskilda moderater, som Britt Mogård, har skrivit på,
            och det hedrar henne.
          </note>
          <note>
            Jag skulle vilja se statsministern och hans statsråd i ett gemensamt
            uppträdande, där man med kraft sade att man aldrig kommer att
            tolerera rasism och främlingsfientlighet. Det skulle vara ett
            utspel som utstrålade en stark solidaritet med de drabbade, och
            de är många. I fjol anmäldes över
          </note>
          <note>
            60 övergrepp och våldsdåd enbart mot flyktinganläggningar, en
            del med dödlig utgång.
          </note>
          <note>
            Till detta kommer trakasserier, dödsskjutningen, utförd av ''lasermannen'',
            hem och egendom som utsatts för mordbränder samt allt det dagliga
            föraktet mot människor av annat ursprung.
          </note>
          <note>
            Jag skulle vilja se statsministern och andra statsråd inte bara
            dyka upp på Arlanda och i S:t
          </note>
          <note>
            Petersburg, utan också på platsen för brottet mot invandrarna
            och flyktingarna, för att visa sin solidaritet.
          </note>
          <note>
            Människor är rädda i detta land. Rädda bara för att de talar
            ett annat språk eller med brytning, för att de har en annan hudfärg
            eller avvikande klädsel. De är rädda för att bli utsatta för förnedring
            och våld. Det är på sin plats med en stark deklaration från statsministerns
            sida, innehållande medkänsla och inlevelseförmåga i dessa utsatta
            människors situation, men också tacksamhet för vad de har gjort
            för vårt land.
          </note>
          <note>
            Av alla tidningar är det Affärsvärlden som har gjort en mycket
            klar genomgång av vilka fördelar, humant, kulturellt och framför
            allt ekonomiskt, som invandrarna innebär för vårt land. Det skulle
            jag gärna vilja höra stasministern säga, inte bara en gång och
            inte bara på begäran. Får jag säga att det är särskilt viktigt
            för en moderat statsminister att göra detta, ty hans parti har
            så att säga ett handikapp när det gäller solidaritetsfrågor.
          </note>
          <note>
            Statsministerns roll och röst behöver vi i den kollektiva kampen
            mot rasism och främlingsfientlighet.
          </note>
          <note type="speaker">
            Anf. 3 HANS GÖRAN FRANCK (s):
          </note>
          <note>
            Herr talman! Det finns positiva inslag i statsministerns svar,
            som det finns all anledning för många mäniskor med invandrarfientlig
            hållning och rasfördomar att lyssna till och ta åt sig av.
          </note>
          <note>
            Jag delar också statsministerns uppfattning om undervisningens
            stora betydelse. Det finns undersökningar som ger belägg för detta.
            Men det finns allvarliga brister både när det gäller omfattningen
            och kvaliteten av undervisningen.
          </note>
          <note>
            Jag anser att de förslag som statsministern redovisar är otillräckliga.
            Det behövs en förstärkning på alla utbildningsnivåer. Det gäller
            inte minst vidareutbildningen av lärare. Det är oftast andra ämnesområden
            än mänskliga rättigheter som prioriteras i vidareutbildningen.
          </note>
          <note>
            Jag anser att dessa frågor måste tas upp med ansvariga organ
            inom hela undervisningsväsendet.
          </note>
          <note>
            I svaret saknar jag statsministerns uttryck för en central och
            grundläggande idé för de mänskliga rättigheterna, nämligen den
            om alla människors lika värde. Det är viktigt att betona just
            den positiva sidan av detta.
          </note>
          <note>
            Carl Bildt talar väl om gedigna kunskaper och om historielöshet.
            Men hur kan han då tala om rasism och främlingsfientlighet som
            kollektivistiska förvillelser. De definitioner som Carl Bildt
            har på de här aktuella begreppen måste vara felaktiga.
          </note>
          <note>
            Rasism bygger på uppfattningen att människorna inte har lika
            värde, på att det finns rasöverlägsenhet. Den bygger på nedvärdering,
            förakt och hat mot andra människor därför att de tillhör en annan
            etnisk folkgrupp.
          </note>
          <note>
            Det finns några konkreta åtgärder som jag tycker är viktiga att
            poängtera. Den första är att det är viktigt att genomföra sådana
            politiska, sociala och ekonomiska förändringar i samhället att
            man kommer åt själva grogrunden för rasism och rasfördomar. Jag
            vill exempelvis peka på vikten av aktiv kamp mot ungdomsarbetslöshet
            och en lösning av bostadsfrågan för de stora ungdomsgrupperna.
          </note>
          <note>
            Den andra frågan gäller att jag efterlyser ett ställningstagande
            till det förslag som har framlagts av justitiekansler Hans Stark.
            Förslaget går ut på att utvidga kriminaliseringen så, att den
            omfattar också sådan organiserad rasism som har inslag av våld,
            hot och tvång. VAM, Vitt ariskt motstånd, och liknande ytterst
            farliga terrororganisationer måste i laga ordning bekämpas med
            rättsväsendets fulla styrka. Det är i det sammanhanget helt otillräckligt
            att lita till attitydförändringar på sikt genom upplysning och
            debatt.
          </note>
          <note>
            Den tredje frågan handlar om avsaknaden av en tillräckligt bra
            lagstiftning när det gäller arbetsmarknaden. Om en privat arbetsgivare
            uttryckligen vägrar anställa någon med hänvisning till hans eller
            hennes hudfärg, finns det ingen möjlighet till rättsliga åtgärder.
            Den som drabbas kan inte heller begära skadestånd. Den lag som
            gäller på detta område är arbetsgivarens fria anställningsrätt.
            Här måste lagstiftningen, som nu är föremål för utredning, skärpas
            så, att diskriminering blir förbjuden på hela arbetsmarknaden.
          </note>
          <note>
            Statsministern tar med rätta upp frågan om brottsligheten, även
            om det -- som Pierre Schori redan har framhållit -- finns svagheter
            i det som sägs. Det fordras en prioritering av kampen mot brott
            med rasistisk och främlingsfientlig bakgrund. Det vore en klar
            åtgärd från samhällets sida, och detta bör bli ett fjärde prioriterat
            område vid sidan av vålds- och narkotikabrottslighet samt ekonomisk
            brottslighet. Det behövs en intensifierad spaning efter personer
            som bedriver rasistisk brottslighet. En släpphänt inställning
            kommer att få ödesdigra följder, vilket historiska erfarenheter
            visar.
          </note>
          <note>
            Till sist behövs det -- som också Pierre Schori har framhållit
            -- internationellt samarbete för att man skall kunna bekämpa rasismen.
            Det är hög tid att
          </note>
          <note>
            Europas statsministrar och statsledare tar sitt ansvar inför
            den mycket farliga utveckling som sker i vår världsdel. I Carl
            Bildts version av
          </note>
          <note>
            Europa saknar jag det starka engagemanget i denna fråga. Det
            är angeläget att också den får en framskjuten plats i hans utrikespolitiska
            förkunnelse om Europa.
          </note>
          <note type="speaker">
            Anf. 4 BERITH ERIKSSON (v):
          </note>
          <note>
            Herr talman! Rasism skulle inte finnas, vare sig här i landet
            eller annorstädes, om FN:s universiella förklaring om mänskliga
            rättigheter,
          </note>
          <note>
            Europakonventionen och andra konventioner när det gäller mänskliga
            rättigheter verkligen var förankrade på djupet, precis som statsministern
            sade. Det är inte behov av nya konventioner som
          </note>
          <note>
            Sverige, Europa ocn världen behöver, utan det behövs instrument
            för att länder skall ratificera konventioner och efterleva dem.
          </note>
          <note>
            Frågan blir då vilka initiativ som regeringen tar i det internationella
            arbetet, så att inte deklarationerna stannar vid högtidliga ord
            fästade på ett papper. Det måste finnas mängder av initiativ som
            Sverige i stället för att enbart vara lojal medlem kan ta, såväl
            i FN, i Europarådet som i ESK.
          </note>
          <note>
            Med förundran tog jag del av det tal som Sveriges utrikesminister
            höll i år i FN:s generalförsamling.
          </note>
          <note>
            Hon framhöll att arbetet med mänskliga rättigheter hade haft
            stor framgång i
          </note>
          <note>
            Latinamerika och att det nu bara var Cuba som utgjorde en plump
            i protokollet. Jag håller naturligtvis med om att Cubas brott
            mot mänskliga rättigheter är grova, men när man talar om Latinamerika
            borde man också nämna minst lika grova brott såsom massmorden
            på indianer i
          </note>
          <note>
            Guatemala och i Peru. Vill inte regeringen, utrikesministern
            och statsminister Bildt bekämpa den typen av rasism och brott
            mot mänskliga rättigheter?
          </note>
          <note>
            En annan oroande utveckling är de undertoner och tendenser i
            Europa och även här i landet i fråga om inställningen till muslimer.
            Okunskapen om religionen som sådan är mycket stor. Man vet t.ex.
            inte att det finns olika inriktningar och att en muslim från Iran
            ändå kan vara flykting på religiös grund. Detta har många flyktingar
            i vårt land drabbats av. Vi måste slå vakt om religionsfriheten.
          </note>
          <note>
            FN:s rasdiskrimineringsdeklaration har ju utretts av justitiekanslern.
            Enligt justitiekanslerns förslag skall man inte förbjuda organisationer,
            utan lagstifta om att stöd eller deltagande i en organisation
            som använder våld, hot om våld eller förföljelse av folkgrupp
            kan leda till en fällande dom för rasism. Andra brott som har
            rasistiska inslag eller motiv skall innebära skärpta straff.
          </note>
          <note>
            Jag anser att justitiekanslerns förslag är utmärkta, och jag
            vill fråga statsministern om man äntligen skall vidta nödvändiga
            åtgärder för att FN:s rasdiskrimineringsdeklaration skall efterlevas.
          </note>
          <note>
            I många länder kan Europakonventionen om mänskliga rättigheter
            direkt åbeopas i domstol. Så är inte fallet i Sverige. Kommer
            regeringen att ta initiativ för att Europakonventionen skall kunna
            åberopas även i svenska domstolar?
          </note>
          <note>
            Jag håller med om att man inte skall överdriva omfattning och
            strömningar av främlingsfientlighet, men man får inte heller underskatta
            de verkliga rasisternas förmåga att rida på dessa underströmmar.
            Det är okunnigt, nonchalant och faktiskt också farligt att reducera
            det hela till omogna protestyttringar mot samhällsnormer eller
            att kalla det för kollektivistiska förvillelser i den meningen
            att det är kollektivismen som är grundorsaken. På den punkten
            anser jag att statsministern inte tar sitt politiska ansvar.
          </note>
          <note>
            Jag är överens med statsministern om att kunskap är det bästa
            skyddet mot främlingsfientlighet och rasism samt att vi politiker
            har ett särskilt ansvar att ge korrekta upplysningar även i frågor
            om flyktingpolitik.
          </note>
          <note>
            Påståenden om invandrares brottsbenägenhet är ett av de argument
            som rasistiska organisationer ofta använder sig av i debatten.
            Därför bör statsministern enligt min mening ge en bild av det
            verkliga förhållandet när han tar upp den frågan.
          </note>
          <note>
            Av alla brott som begås är det 85 % som begås av svenska medborgare,
            och av de 15 % av brotten som begås av utländska medborgare är
            5 %
          </note>
          <note>
            internationella brottslingars verk, dvs.
          </note>
          <note>
            brottslingar som åker runt mellan olika länder. Av de återstånde
            brotten, 10 %, begås hälften av brottslingar från våra grannländer
            och andra europeiska länder. Statsministern borde också i detta
            sammanhang nämna de brott som begås av svenska medborgare mot
            flyktingar, såsom nedbränning av flyktingförläggningar och även
            mord.
          </note>
          <note type="speaker">
            Anf. 5 INGELA MÅRTENSSON (fp):
          </note>
          <note>
            Herr talman! Det är bra att man diskuterar den ökade främlingsfientligheten
            och inte bara i
          </note>
          <note>
            Sverige, för främlingsfientligheten breder ut sig än värre i
            Europa. Det är också bra att regeringen tar den här frågan på
            allvar, vilket har visat sig i budgetpropositionen där man har
            avsatt 10
          </note>
          <note>
            milj.kr. just för att bekämpa rasismen. Det och att man verkligen
            tar frågan på allvar välkomnar jag.
          </note>
          <note>
            Som flera har sagt är det naturligtvis viktigt att man för upp
            de här frågorna på internationell nivå. För min del skulle jag
            vilja ta upp folkrörelsernas betydelse i Sverige. Folkrörelserna
            i Sverige är mycket viktiga. De har kontakter med olika folkgrupper
            och verkar också internationellt. Framför allt verkar de i Sverige
            för en opinionsbildning.
          </note>
          <note>
            Jag vill lyfta fram två kvinnor som har varit aktiva i fredsrörelsen
            i hela sitt liv, Ingrid Segerstedt-
          </note>
          <note>
            Wiberg och Astrid Einarsson. De tog i höstas initiativ till att
            tända ett medmänsklighetens ljus i främlingsfientlighetens mörker.
            De ville att man just på FN-dagen för de mänskliga rättigheterna
            skulle tända ljus, bilda opinion och manifestera mot rasismen.
            Det blev många fina manifestationer runt om i landet. Därför är
            det mycket viktigt att fredsrörelsen och andra folkrörelser kan
            verka i dessa frågor. Det här skulle jag vilja att statsministern
            tar med när man diskuterar fredsrörelsen och andra folkrörelser
            i landet.
          </note>
          <note>
            Sedan vill jag ta upp den fråga som framför allt
          </note>
          <note>
            Hans Göran Franck berörde, nämligen terrorismen och vår syn på
            denna. Vi har ju svenska medborgare som är terrorister. Vid diskussionen
            om terroristlagstiftning har man utgått ifrån att det bara är
            utländska medborgare som kan vara terrorister här i Sverige. I
            och för sig kan det bidra till främlingsfientlighet, om man ser
            på utlänningar på detta sätt. Nu får vi lov att konstatera att
            även svenskar är terrorister. Då måste vi också se till att vi
            kan bevaka dessa terrorister och tänka på vad de kan göra. Det
            här är det väldigt viktigt att vi motarbetar.
          </note>
          <note type="speaker">
            Anf. 6 JOHAN BROHULT (nyd):
          </note>
          <note>
            Herr talman och ärade riksdagsledamöter! Först skulle jag vilja
            säga att jag håller med alla som har sagt att kampen mot rasismen
            skall göras till en huvudfråga. Pierre Schori och Hans Göran
          </note>
          <note>
            Franck har framfört synpunkter som jag tror att alla håller med
            om.
          </note>
          <note>
            Skall vi göra det här till en huvudfråga, måste vi analysera
            varför det blivit problem. Ett problem är att flyktingarna har
            fått vistas alltför lång tid i sina förläggningar utan att ges
            möjlighet till arbete och utan att få bostäder. Här måste vi spela
            med helt öppna kort och tala om för medborgarna att de flyktingar
            som vi tar emot skall få arbetstillstånd och bostäder så snart
            som möjligt, oberoende av om det är bostadsbrist och brist på
            arbeten. Detta måste vara en spelregel. I annat fall skapar vi
            de här problemen. Flödesschemat då det gäller omhändertagandet
            av flyktingar, dvs.
          </note>
          <note>
            invandrarverkets verksamhet, måste effektiviseras och detta måste
            prioriteras.
          </note>
          <note>
            Jag tycker också att det är självklart att vi skall sprida kunskap
            om att avsaknaden av kunskap är den största orsaken till flyktingsfientlighet
            och rasistiska problem. Jag tror att vi alla är överens om detta.
            Här rör det sig också om en metodfråga.
          </note>
          <note>
            Man kan diskutera hur man skall kunna uppnå målet.
          </note>
          <note type="speaker">
            Anf. 7 Statsminister CARL BILDT (m):
          </note>
          <note>
            Herr talman! Interpellanten var inte hundraprocentigt nöjd med
            mitt svar. Det ligger väl litet i sakens natur att man inte brukar
            vara nöjd med svar.
          </note>
          <note>
            Jag noterar att det i denna debatt finns en betydande enighet
            mellan företrädare för alla våra partier om grundvärderingar beträffande
            frihet, tolerans, öppenhet och mångfald, respekt för oliktänkande
            samt respekt för andra kulturer, traditioner och människor. I
            alla avgörande delar förenar detta vårt folk.
          </note>
          <note>
            Sedan måste vi alla fråga oss vad vi kan göra för att möta de
            tendenser som faktiskt finns. Jag tror personligen inte att rasismen
            som sådan, om vi använder detta ord i dess mest specifika bemärkelse,
            är något dominerande drag i vårt samhälle. Tack och lov: Vi lever
            i ett av de samhällen där rasismen är ett marginellt fenomen.
          </note>
          <note>
            Jag tror inte heller att främlingsfientlighet är någonting som
            vi skall associera de flesta svenska medborgare med. Men jag vet
            att det finns en främlingsrädsla som om vi inte är aktsamma kan
            slå över i en främlingsfientlighet och måhända också leda till
            att de ytterlighetsgrupper som försöker spela på rasistiska tongångar
            får det stöd och de möjligheter som de eftersträvar.
          </note>
          <note>
            Främlingsoron och främlingsrädslan är nog någonting som vi måste
            lära oss att leva med och ständigt bekämpa. Det ligger i mötet
            mellan kulturer, individer och nationer i ett alltmer öppet
          </note>
          <note>
            Europa och i en alltmer öppen värld. Vi kommer att röra oss över
            gränserna, och vi kommer att möta andra kulturella traditioner.
            Vi kommer att långt mer än hittills ha möjligheter att utnyttja
            andra människors, nationers och kulturers rikedom och erfarenheter
            vid byggandet av vårt eget framtida samhälle. Detta leder också
            till reaktioner och till frågetecken. Det är genom en öppen debatt
            och genom en etisk fostran och utveckling av oss själva, våra
            sinnen och våra hjärtan, som vi kan göra det möjligt för vårt
            samhälle att positivt utnyttja denna stora utmaning och denna
            stora möjlighet.
          </note>
          <note>
            I vad jag har sagt ligger också att jag kanske tror mindre på
            organisatoriska manifestationer för att klara problemen. Jag vill
            inte säga att manifestationerna saknar värde. De har sitt värde.
          </note>
          <note>
            Men det är inte alltid som de stora organisationerna når in i
            det mänskliga hjärtats innersta skrymslen. Det är där som rädslan
            eller fördomarna, eller det som vi vill nå, ytterst faktiskt finns.
          </note>
          <note>
            Det finns mycket som bör göras, men som ännu inte har gjorts.
            Pierre Schori och Hans Göran
          </note>
          <note>
            Franck -- vilkas engagemang vi alla sätter stort värde på, även
            om vi kan ha delade uppfattningar i enstaka sakfrågor -- nämnde
            att det material som skall tas fram i skolorna ännu inte finns.
            Nej, så är det. Regeringen har just givit nya direktiv. Under
            de få månader som regeringen har haft möjlighet har den försökt
            att ta initiativ för att det skall komma fram material. Jag tror
            inte att det finns något ännu. Frågan varför det inte har kommit
            fram skall möjligen hellre riktas till dem som hade ansvaret tidigare
            än till dem som nu har ansvaret för att ta initiativ, så att materialet
            faktiskt kommer fram.
          </note>
          <note>
            Pierre Schori efterlyste en hög profil från min sida.
          </note>
          <note>
            Han vill att jag skall framträda som en moralisk ledare för nationen.
            Jag måste säga att jag känner mig något smickrad och något ovan
            att hantera den typen av uppmaningar från socialdemokratins sida.
            Men om detta är en ärlig vilja vill jag säga att jag anser att
            en statsminister har en sådan skyldighet. I och för sig anser
            jag inte att det framför allt är med kraften av våra ämbeten,
            positioner eller titlar som vi övertygar människorna, inte minst
            dagens unga generation.
          </note>
          <note>
            Denna är tillräckligt kritisk och tillräckligt inriktad på självständigt
            tänkande för att inte imponeras av våra titlar och positioner.
            Men om individer -- riksdagsmän, statsråd, statsministrar -- som
            också har positioner visar det mänskliga engagemanget, inlevelsen,
            kan det, och här tror jag att vi är eniga, utgöra just den moraliska
            ledning som vi behöver i dessa frågor.
          </note>
          <note>
            Jag beklagar litet att Pierre Schori återföll till någon debatt
            mellan ungdomsförbund. Jag tror att ungdomsförbunden klarar debatten.
            Inte heller vill jag ge mig in på någon diskussion med honom om
            vilka partier som har handikapp eller ej, men jag är stolt över
            att företräda en idé som aldrig är sprungen ur några krassa, materialistiska
            doktriner, ur några tankar om att samhällen kan indelas på artificiella
            grunder, utan en idé vars yttersta ursprung är den humanistiska
            tron på varje individs unika men lika rättigheter och möjligheter,
            oavsett ras, klass, ursprung och nation. Det är för individen
            och för individens frihet som vår fackla alltid kommer att lysa.
          </note>
          <note type="speaker">
            Anf. 8 PIERRE SCHORI (s):
          </note>
          <note>
            Herr talman! Min förhoppning om statsministerns inspirerande
            roll för nationen begränsades i detta avseende till kampen mot
            främlingsfientlighet och rasism. Det är möjligt att vi här i dag
            har sett början på en karriär. Det är i så fall glädjande, för
            profilen var för låg tidigare.
          </note>
          <note>
            Jag skulle också gärna se att statsministern åtog sig en sådan
            roll i det internationella sammanhanget. Han reser ofta till Berlin
            och
          </note>
          <note>
            Bonn och håller tal, men inte i ett enda fall har han i sina
            s. k. linjetal utomlands nämnt denna viktiga fråga. I stället
            har statsministern talat om att socialismen skall förpassas till
            historiens sophög.
          </note>
          <note>
            Han citerar av någon anledning Trotskij.
          </note>
          <note>
            Jag skulle vilja att statsministern tog ett nordiskt internationellt
            initiativ. Behöver statsministern råg i ryggen, kan jag ge honom
          </note>
          <note>
            Maastrichtdeklarationen om detta. Där erinrar man medlemsstaterna
            -- och där ingår nästan
          </note>
          <note>
            Sverige redan enligt Carl Bildt -- om att de skall leva upp till
            internationella förpliktelser när det gäller att bekämpa rasismen.
            Man uppmanar ministrar och regeringar att ta upp kampen i sina
            resp. länder. Den uppmaningen framfördes alltså på EG:s toppmöte.
          </note>
          <note>
            Jag sade tidigare att jag var kritisk mot partipolitiska slängar.
            Då menar jag det som statsministern sade på slutet, nämligen att
            den regeringen som nu sitter skulle ha större trovärdighet att
            driva dessa frågor på grund av att den har skurit ner biståndet
            till Moçambique och
          </note>
          <note>
            Tanzania. Är statsministern färgblind? Vilka är offren? De är
            faktiskt svarta människor. Att blanda in dessa frågor i kampen
            mot rasism och främlingsfientlighet i vårt eget samhälle tycker
            jag inte passar här. Vi behöver en kollektiv kamp här hemma i
            dessa frågor
          </note>
          <note>
            Sedan har det faktiskt också -- jag tänker på Johan
          </note>
          <note>
            Brohult, som är en respektabel man -- att göra med denna riksdags
            trovärdighet. Det är inte så som statsministern sade att rasismen
            startade i någon kollektiv förvillelse. Den startar i vårt eget
            sinne, hos individen. Därför måste vi även i detta fall, för att
            kunna agera med trovärdighet, ta upp de frågor som plågar oss
            här. Vi vet att det finns personer i denna riksdag -- jag skall
            återkomma till detta i min nästa replik -- som inte går fria från
            främlingsfientlighetens virus. Det gäller oss alla, varesig vi
            bor i Stockholm, Skara, Göteborg eller
          </note>
          <note>
            Sjöbo.
          </note>
          <note type="speaker">
            Anf. 9 HANS GÖRAN FRANCK (s):
          </note>
          <note>
            Herr talman! Min uppfattning är att frågan om att bekämpa främlingsfientlighet,
            rasfördomar och rasism är en fråga som måste stå över den partipolitiska
            striden. Den är en alltför viktig och stor fråga för att vi inte
            skall försöka samla alla goda krafter bakom en aktiv kamp. Vi
            har även en mycket stark förpliktelse på detta område. I sitt
            första anförande hänvisade statsministern till vår solidaritet
            med FN. Inom ramen för FN har utarbetats flera konventioner och
            förklaringar med syfte att skydda just speciella grupper och intressen
            på detta område.
          </note>
          <note>
            En av de konventioner som finns har såsom övergripande mål faktiskt
            jämlikhet mellan människor utan åtskillnad på grund av ras, hudfärg
            eller nationellt eller etniskt ursprung.
          </note>
          <note>
            Konventionen ålägger staterna att göra slut på rasdiskriminering
            i alla dess former och uttryck, således även från enskildas och
            sammanslutningars sida. Det är alltså ett mycket stort krav som
            ställs på länderna när det gäller kampen mot rasism.
          </note>
          <note>
            Jag måste ärligt säga att jag tycker att det i statsministerns
            båda anföranden finns formuleringar, där han något undervärderar
            rasismens, rasfördomarnas och främlingsfientlighetens omfattning
            och spridning.
          </note>
          <note>
            Nu är det bra att vi skall få en ny undersökning om detta. Det
            finns sedan tidigare en del undersökningar.
          </note>
          <note>
            Jag medger att främlingsrädslan är ett viktigt incitament, men
            det rör sig om någonting mycket mer. Under de senaste tre åren
            har det var tredje vecka förekommit en form av attentat eller
            sabotage mot flyktingförläggningar. Vi kan inte säga att det är
            ett mindre problem eller, som statsministern sade, ett marginellt
            fenomen.
          </note>
          <note>
            Därför ställde jag till statsministern mina frågor om skärpt
            lagstiftning, förebyggande åtgärder för att komma åt grunden till
            det hela samt en prioritering av kampen mot denna typ av brottslighet.
            Är statsministern beredd -- jag har ställt denna fråga förut till
            statsministern vid en frågerond men har inte fått något svar --
            att ta något internationellt initiativ och på vilket sätt vill
            statsministern agera i förhållande till andra statsministrar och
            regeringar, som han kommer i kontakt med bilateralt och vid internationella
            konferenser?
          </note>
          <note type="speaker">
            Anf. 10 BERITH ERIKSSON (v):
          </note>
          <note>
            Herr talman! Jag håller med om att främlingsfientlighet och rasism
            inte är några dominerande drag här i Sverige. Men ett faktum är
            att när det har begåtts ett brott med rasistiska inslag finns
            de rasistiska organisationerna på plats med sina flygblad, som
            är tryckta i England. Att de verkliga rasisterna har byggt upp
            ett nätverk över hela Europa är också helt klart. Senast i dag
            kunde vi i nyheterna höra att man hade klara bevis för kopplingarna
            mellan rasister i Sverige och rasister i England. I ett TV-program
            nyligen kunde vi se hur kända judar i Tyskland fick rasistiska
            hotbrev, som var avsända från Sverige.
          </note>
          <note>
            Rasisterna finns organiserade och allerta, och de måste bekämpas.
          </note>
          <note>
            Jag måste också kommentera vad statsministern sade om att vi
            går mot en allt öppnare värld. Om inte detta skall stanna vid
            fromma förhoppningar, krävs det verkligen att länder såsom Sverige
            tar kraftfulla initiativ i internationella församlingar för att
            göra detta verkligt.
          </note>
          <note>
            Det som vi borde ha lärt oss under de senaste årens händelser
            är att omvandlingen i världen går mycket snabbt. Den kommer inte
            att stanna upp nu, utan den kommer i stället att accelerera. Det
            som vi då också kan förutse är att det blir en omflyttning av
            exempelvis maktcentrumen. Och om vi bildar ett maktcentrum i Europa
            kommer det med all sannolikhet att leda till att andra delar och
            andra regioner i världen har behov av att bygga upp liknande maktcentrum.
            Hur det blir med demokratin i dessa maktcentrum återstår verkligen
            att se.
          </note>
          <note>
            Sverige har alltså en roll att spela i de internationella församlingarna.
            Det är därför väldigt synd att det nu kommer signaler om att
          </note>
          <note>
            Sverige betraktas som alltför Europafixerat för att komma i fråga
            i sammanhang där det handlar om att arbeta för en rundare värld,
            för mer öppenhet i världen och för mer demokrati.
          </note>
          <note type="speaker">
            Anf. 11 INGELA MÅRTENSSON (fp):
          </note>
          <note>
            Herr talman! Jag håller helt med Hans Göran
          </note>
          <note>
            Franck om att vi inte skall blanda in partipolitiken i denna
            fråga, eftersom den är för viktig för att vi skall ta partipolitiska
            poänger. Jag skulle vara mycket glad om alla partier i riksdagen
            verkligen helhjärtat ställde upp på att kämpa mot rasismen och
            främlingsfientligheten i Sverige. Det var knappast på det sättet
            i valrörelsen. Jag skulle vilja påstå att det var nästan bara
            folkpartiet som stod upp på barrikaderna och försvarade flyktingarnas
            rätt till asyl i Sverige. Många hugade. Det fanns också partier
            som red på en främlingsfientlighet i landet för att plocka poänger.
          </note>
          <note>
            När det gäller flyktinpolitiken är det viktigt vilka signaler
            som vi sänder ut, om den skall få grogrund eller inte. Därför
            är det viktigt att man tar upp detta i dessa resonemang.
          </note>
          <note>
            Jag skulle också vilja säga att de allra flesta svenskar inte
            är främlingsfientliga. Tvärtom finns det väldigt många människor
            som engagerar sig för flyktingar. De ställer upp och reagerar
            mot den främlingsfientlighet som finns. Men det är sällan man
            får se detta i tidningarna, eftersom det inte är lika spekulativt
            som att visa terrordåd. Men om tidningarna visade mer av det engagemang
            som finns hos svenska folket skulle kanske en humanism sprida
            sig till våra ungdomar.
          </note>
          <note type="speaker">
            Anf. 12 Statsminister CARL BILDT (m):
          </note>
          <note>
            Herr talman! Jag skall inte förlänga den här partipolitiska släggverksamheten
            som jag tyckte att Pierre Schori måhända inledde. Jag vill bara
            säga att det är viktigt för denna regering att prioritera respekten
            för medborgerliga mänskliga fri- och rättigheter i varje del av
            vår politik. Det får inte finnas någon del av svensk politik där
            vi tar mindre allvarligt på respekten för medborgerliga fri- och
            rättigheter. Och det är viktigt att detta kan sägas, därför att
            när vi gör det får vi ökad trovärdighet på alla områden av politiken.
          </note>
          <note>
            Så till internationella initiativ. Jag tror inte att det finns
            något egentligt behov av att jag från min sida skall försöka övertyga
            de kolleger jag kan ha som regeringschefer i Västeuropa eller
            i det samlade
          </note>
          <note>
            Europa om värdet och nödvändigheten av att verka för öppenhet,
            frihet och tolerans. Alla tycker samma sak.
          </note>
          <note>
            Vi ser också den möjlighet som finns att genom olika manifestationer
            bringa detta till uttryck.
          </note>
          <note>
            Pierre Schori redovisar det korta men betydelsefulla uttalande
            som gjordes av EG:s statsoch regeringschefer vid mötet i Maastricht.
            Det var kanske inte detta som fick störst uppmärksamhet vid detta
            möte, men det går att visa på motsvarande deklarationer, inte
            minst från
          </note>
          <note>
            Europarådet i olika sammanhang, som har sin betydelse, och där
            Sverige fortsätter att i alla de fora där vi är med spela en pådrivande
            roll. Och förhoppningsvis kan vi i framtiden vara med i ytterligare
            fora för att på det sättet göra det möjligt för oss att verka
            för detta med ännu större kraft än vad vi redan har gjort.
          </note>
          <note>
            Till Hans Göran Franck vill jag säga att den konkreta brottslighet
            som vi har i Sverige kan vi måhända i vissa fall knyta direkt
            till och i vissa fall misstänka att vi kan knyta till olika typer
            av främlingsfientlighet eller rasism.
          </note>
          <note>
            Även om jag inte tror att rasism är något stort fenomen kvantitativt
            eller att främlingsfientlighet är något som dominerar vårt samhälle,
            innebär detta inte att vi får negligera de uttryck vi ser av förvirrade
            hjärnors förvirrade aktiviteter, och där brott riktade mot enskilda
            individer också har kommit att bli ett inslag i deras verksamhet.
            De skall mötas med rättsstatens hela arsenal och med den hårdhet
            som alltid måste ligga i rättsstatens värn av sina viktigaste
            värderingar.
          </note>
          <note>
            Vi har i regeringen prövat, åtminstone inledningsvis så långt
            vi har kunnat, om rättsstaten, åklagarmyndigheter, domstolar i
            form av lagar och polisen, i dag har de instrument i olika sammanhang
            som de anser tillräckliga för att hantera denna situation. Och
            den bedömning som vi hitintills har kommit fram till -- och vi
            har hört olika personer som har redogjort i detalj för vad som
            har inträffat och vad man misstänker kan ligga bakom detta --
            är att instrumenten är tillfredsställande. De lagar som finns
            ger de möjligheter som de rättsvårdande myndigheterna behöver
            för att möta detta, och det kommer de att fortsätta att göra.
          </note>
          <note>
            Sedan kan det förvisso finnas anledning att hårdare förankra
            en del av de värderingar som vi har talat om i vår egen lagstiftning.
            Möjligheten att åberopa Europakonventionen för mänskliga rättigheter
            i våra egna domstolar nämndes. Låt mig säga att det är en av de
            möjligheter som nu kommer att prövas av den utredning om förstärkt
            grundlagsskydd för våra medborgerliga fri- och rättigheter som
            nyligen har tillsatts och som jag hoppas relativt snabbt kommer
            att komma fram till ett resultat, även om det tar sin tid i sådana
            sammanhang.
          </note>
          <note>
            Jag vill sedan ta upp den moraliska ledningen. Jag noterade att
            Pierre Schori i sitt senaste inlägg något snävade in sin begäran
            om att jag skulle vara moralisk ledare för nationen till att gälla
            just detta område. Vi får väl hålla oss till det än så länge.
            Jag tror att det är mycket viktigt i denna debatt, där vi alla
            har en roll mera som individer än på grund av att vi råkar ha
            titlar och positioner, att vi gör klart inte bara vad vi är emot,
            det är tydligt nog, utan vad vi är för. Det är nämligen engagemang
            för idéer som kan inspirera, inte minst unga människor. Och vårt
            engagemang är ett engagemang för frihet, för mångfald i samhället,
            för tolerans, och för att den rätt som vi själva vill ha som individer
            att vara litet annorlunda, avvikande och att göra det som vi själva
            tycker är bäst, den rätten skall vi ge andra oavsett från vilken
            nation, från vilken kultur eller från vilket hem människor råkar
            komma. Vi skall ha ett engagemang för varje människas unika värde,
            för ett öppet Europa och för en öppen värld. Detta engagemang
            för idéer och värderingar är ytterst förankrat i den europeiska
            humanism som jag är övertygad om kommer att betyda så oerhört
            mycket mer under kommande decennier, både i
          </note>
          <note>
            Europa och i världen i övrigt. Det är detta engagemang för dessa
            värderingar från oss som individer som jag tror är vårt bästa
            värn som nation mot att de virrhjärnor som nämndes någonsin skall
            bli annat än isolerade virrhjärnor som står där i sin konfrontation
            med rättsstaten och med den avsky som de möter hos oss andra.
          </note>
          <note type="speaker">
            Anf. 13 PIERRE SCHORI (s):
          </note>
          <note>
            Herr talman! I den mån debatten fick ett partipolitiskt inslag
            föranleddes det faktiskt av vad statsministern hade skrivit i
            sitt svar, där han gjorde gällande att vissa partier skulle vara
            bättre än andra. Det tror jag inte. Vi behövs alla här.
          </note>
          <note>
            Däremot finns det kanske några enstaka personer som är sämre
            än andra, men jag menar inte att statsministern tillhör den kretsen.
          </note>
          <note>
            Jag talade i slutet av mitt förra anförande om riksdagens trovärdighet.
            Vi har hört här, av ledamöter i denna kammare, det medvetna eller
            omedvetna föraktet i omdömen om människor i
          </note>
          <note>
            Afrika. De lider egentligen inte, sägs det. De har ju bananer
            att äta och plåtskjul att leva i. Man har också ifrågasatt deras
            nöd och behov av medmänsklighet genom att klassa dem som vildar
            som käkar upp varandra.
          </note>
          <note>
            Man förespråkar att rätten till det egna språket, hemspråksundervisningen,
            skall slopas. En riksdagsledamot tror t.o.m. att det är en mänsklig
            rättighet att tjäna pengar på flyktingmottagande, medan vi andra
            anser att det är en mänsklig skyldighet att öppna famnen och erbjuda
            en fristad.
          </note>
          <note>
            Det sprids också andra uttalanden, om HIV-smitta och om invandrare,
            som är falska. Därigenom har också vi från detta hus tyvärr bidragit
            till att legitimera främlingsfientlighet, och det är en skam,
            det är fläck på riksdagens baner.
          </note>
          <note>
            Vi vet att de allra flesta som i dag slåss för frihet och demokrati
            gör det i sina hemländer. Det är där frihetskampen avgörs. Men
            en del tvingas på flykt för att undgå terror, tortyr, fängelse,
            t.o.m.
          </note>
          <note>
            förintelse. De blir en del av världens 15 miljoner flyktingar.
            De kommer i exil, och exilen -- att bli uppryckt från sina rötter,
            från sin familj, sina vänner, sin hemort -- är alltid ett helvete.
            Vi vet av uppgifter från Röda korset att ungefär 20 % av flyktingarna
            som finns i detta land har extremt traumatiska upplevelser av
            tortyr.
          </note>
          <note>
            Av de 15 miljonerna flyktingar flyr de flesta från ett fattigt
            land till ett annat fattigt land. Till Europa kommer en bråkdel
            och till Sverige en rännil. Vi har råd och vi har skyldighet att
            göra en insats. Jag vill nämna för statsministern, som kommer
            upp här igen i en annan fråga, ett sammandrag av tidningen
          </note>
          <note>
            Affärsvärldens bedömning av hur pass bra invandringen är för
            Sverige: Sverige skulle stanna utan invandringen.
          </note>
          <note>
            Jag vill avsluta, herr talman, med att citera ett kurdiskt ordspråk,
            men jag vill först säga att rädsla och okunnighet är i mycket
            grunden till främlingsfientligheten och att rädda och okunniga
            människor är väldigt dåliga färdkamrater på livets väg. Det kurdiska
            ordspråket lyder så här:
          </note>
          <note>
            Förståelse är att resa in i andra människors landskap, och solidaritet
            är att dela hemort med sin medmänniska, var helst hon kommer ifrån.
          </note>
          <note type="speaker">
            Anf. 14 HANS GÖRAN FRANCK (s):
          </note>
          <note>
            Herr talman! Vi har under den senare tiden kunnat konstatera
            att rättsväsendet i en hel del fall har fungerat med stor kraft
            när det gäller rasistisk och/eller invandrarfientlig brottslighet.
            Men jag vill ändå, trots vad nu statsministern sade om de rapporter
            han har, hänvisa till att det tidigare har gjorts ganska viktiga
            undersökningar på det här området.
          </note>
          <note>
            Vi har för det första diskrimineringsutredningen, där man kunde
            konstatera att alldeles för många ärenden blev nedlagda eller
            avskrivna, när det faktiskt fanns grund för att vidta åtgärder.
            Den utredningen borde i dag kompletteras med en objektiv undersökning.
          </note>
          <note>
            För det andra vill jag hänvisa till en utredning som rikspolisstyrelsen
            gjorde för en del år sedan. Den visade ju, om man talar om den
            brottslighet som har att göra med olaga diskriminering och hets
            mot folkgrupp, att ett förhållandevis begränsat antal fall tas
            upp men att dess värre många fler borde tas upp.
          </note>
          <note>
            Den allvarliga sidan av saken är den typ av brottslighet som
            har en rasistisk och invandrarfientlig bakgrund och som rör skadegörelse,
            stöld, övergrepp, olaga hot, misshandel osv. Den brottsligheten
            är av stor omfattning, och det är där som jag menar att det finns
            all anledning att göra en noggrann inventering av ytterligare
            åtgärder som verkligen behövs. Jag är övertygad om att här måste
            man säga sig att det som görs nu inte är tillräckligt. Att säga
            att man har situationen under kontroll tycker jag är att ta till
            överord.
          </note>
          <note>
            Därför menar jag att det skulle vara en väldigt viktig markering
            om man sade ifrån att just den typen av brottslighet skall ha
            högsta prioritet i brottsbekämpningen. Det vore en viktig signal
            till myndigheter av olika slag.
          </note>
          <note>
            Till slut vill jag säga, och det kanske vi är helt överens om,
            att rasfördomar och invandrarfientlighet är som ett smygande gift.
            Det är det smygande giftet som jag tycker är särskilt farligt.
          </note>
          <note>
            Det är därför vi, var och en av oss, måste säga att vi aldrig
            får vara tysta när det här giftet sprids. Det fanns en film under
            andra världskriget som hette
          </note>
          <note>
            ''Tyst överenskommelse'' som just belyste den här frågan på ett
            utmärkt sätt. Aldrig tyst, när det smygande giftet sprids!
          </note>
          <note type="speaker">
            Anf. 15 JOHN BOUVIN (nyd):
          </note>
          <note>
            Herr talman, ärade ledamöter! Jag har suttit och lyssnat hela
            morgonen på denna debatt, som är väldigt viktig. Vi har hört hur
            Pierre Schori angriper Ny Demokrati ganska ordentligt. Men vad
            gör väl det? säger jag. Jag vill påstå att Ny
          </note>
          <note>
            Demokrati är det enda parti som har försökt att lägga fram problemen
            som de är. Det har vi fått mycket -- jag behöver inte uttala vad
            jag tänkte säga.
          </note>
          <note>
            Ni vet väl alla här vad man har kallat mig. Man har kallat mig
            för rasist, man har kallat mig för den inkompetente tokstollen,
            och jag vet inte allt. Men det är ju så, när man vill skymma problemen.
            Då hittar man på en massa saker och ting.
          </note>
          <note>
            Om jag skulle vara rasist, hade jag inte stått här. Jag har jobbat
            i det mörkaste Afrika, och troligtvis hade jag i så fall kommit
            hem i en kista.
          </note>
          <note>
            Jag tycker att det är ganska beklämmande att höra hur man försöker
            analysera, hur duktiga vi är att tänka och tycka om andra människoslag,
            när vi inte ens kan ta hand om våra egna människor i Sverige.
          </note>
          <note>
            Vi vet alla vad som hände i Lindome. Vi har alltså en lag som
            säger att är man två stycken om att slå ihjäl en människa så kan
            man skylla på varandra och gå fria båda två. Om vi inte passar
            upp, får vi nog en motsättning mot allt vad myndigheter heter.
          </note>
          <note>
            Men tillbaka till främlingsfientligheten. Varför uppstår den?
            Jo, det är ganska enkelt egentligen.
          </note>
          <note>
            Orsaken är hur vi hanterar invandrare och flyktingar.
          </note>
          <note>
            Om man jämför med hur vi hanterar oss själva, är det på det mest
            omänskliga sätt. Vi sätter dem i läger, mer eller mindre som djur.
            De får inte arbeta.
          </note>
          <note>
            De får inte ens bädda sina egna sängar osv. Så var det i alla
            fall tidigare. Det är inte undra på att det går så snett som det
            gör. Varför skall det behöva ta två, tre, fyra eller fem år, kanske
            ännu längre, för människor att få reda på om de skall få stanna
            eller inte?
          </note>
          <note>
            Jag har försökt att få in en debattartikel i FLT. Det gick inte.
            Det gällde en konkret fråga, nämligen hur vi skall göra för att
            få bukt med detta problem. Jag säger att det är enkelt. Vi måste
            få stopp på invandringen nu. Vad menar jag med det? Jo, stoppa
            den t.ex. under ett år framöver, och sedan reda ut alla de problem
            som vi har skapat. Det är vi som har skapat alla problemen, inte
            invandrarna eller flyktingarna.
          </note>
          <note>
            Vad menar jag med att stoppa? Det gäller givetvis inte de flyktingar
            som kommer hit. Men just nu är de en försvinnande liten andel.
          </note>
          <note>
            Jag tycker att alla vi i Sveriges regering och riksdag skall
            ta krafttag och verkligen ta tag i problemen och visa att vi menar
            vad vi säger. Det går bra att stå här och prata om mänskliga rättigheter
            osv. Men lever vi upp till vårt prat, när vi inte ens gör det
            gentemot våra egna medmänniskor?
          </note>
          <note>
            I Sverige råder en rättslöshet som är alldeles otrolig. Det tror
            jag alla gamla riksdagsmän mycket väl känner till. Jag kommer
            att väcka en del motioner i detta ärende. Så får vi sedan se hur
            det är med civilkuraget när ärende för ärende kommer att sopas
            undan. Det kan t.ex. gälla människor som vänder sig till domstolar
            men ej får prövningstillstånd. Jag kan t.o.m. presentera ett fall
            där vittnet enligt protokollet har avlidit. Men han lever än i
            dag! Så fungerar, mina damer och herrar, svenskt rättsväsende.
          </note>
          <note>
            Jag ber att få avsluta denna debatt. Jag hoppas att vi gemensamt
            skall vidta aktioner mot främlingsfientlighet.
          </note>
          <note type="speaker">
            Anf. 16 PIERRE SCHORI (s):
          </note>
          <note>
            Herr talman! Jag noterar att John Bouvin tog åt sig, och det
            visar på god självkänsla hos honom. Jag nämnde inte Ny Demokrati
            vid namn. Det passar honom bättre än den martyrroll han försöker
            ta på sig.
          </note>
          <note>
            Det är riktigt som John Bouvin säger att företrädare för Ny Demokrati
            har förespråkat idéer som är aparta i samhället och framför allt
            i denna riksdag. Därför är det viktigt för riksdagens trovärdighet
            att ta upp dessa frågor.
          </note>
          <note>
            En av dessa är att det bland invandrare skulle finnas en större
            spridning av HIV-smitta än bland svenskar i gemen. Det har visat
            sig vara falska uppgifter. Av 2 080 smittade har ca 2 000 visat
            sig vara svenskar. Det är ett exempel.
          </note>
          <note>
            Jag skall lämna över till John Bouvin -- i stället för till statsministern,
            som jag tror inte behöver det --
          </note>
          <note>
            sammandraget av Affärstidningens utredning om invandrare. Av
            sammandraget framgår det att utan invandring skulle Sverige inte
            ha klarat den kraftiga tillväxten under 50- och 60-talen. Utan
            invandrare skulle det bli ännu svårare att försörja morgondagens
            pensionärer. Utan invandrare skulle dagens arbetslöshet slå ännu
            hårdare mot andra svenskar. Invandrarna tar inte jobben, utan
            snarare arbetslösheten. Utan invandrare skulle Sverige stanna.
            Det här är Affärstidningens analys och slutsats.
          </note>
          <note>
            Herr talman! Jag tror att det är oerhört viktigt att sända en
            signal från Sveriges riksdag och från regeringen till invandrare
            och flyktingar i detta land om solidaritet och att vi ställer
            upp på deras sida.
          </note>
          <note>
            Det skulle vara fint om statsministern kunde bjuda in invandrar-
            och flyktingorganisationer till
          </note>
          <note>
            Rosenbad och visa denna solidaritet.
          </note>
          <note type="speaker">
            Anf. 17 Statsminister CARL BILDT (m):
          </note>
          <note>
            Herr talman! Jag har några korta synpunkter.
          </note>
          <note>
            Pierre Schori överlämnar nu inte till mig sammandraget av Affärsvärlden.
            Det hade han inte heller behövt göra -- inte vare sig sammandrag
            eller i övrigt. Jag har läst det i dess helhet. Det är väl värt
            att läsa. Jag har bara en invändning mot att göra det sammandraget
            till en dominerande del i vår diskussion.
          </note>
          <note>
            Det är naturligt för en tidning som heter
          </note>
          <note>
            Affärsvärlden att se invandringen som framför allt en arbetsmarknads-,
            arbetskrafts- och BNP-resurs.
          </note>
          <note>
            Det är viktigt för att visa att det finns ekonomiska fördelar.
            Men det har inte alltid att göra med idéerna om tolerans, frihet,
            medmänsklighet som jag tycker är den främsta grunden för den öppenhet
            som skall känneteckna vårt samhälle.
          </note>
          <note>
            Om jag personligen skulle säga vari värdet ligger i rörelsen
            över gränserna för oss, blir det inte framför allt i ekonomiska
            termer som jag skulle formulera mig. Det skulle vara i den möjlighet
            vi har att lära av andra individers, kulturers och andra nationers
            erfarenheter.
          </note>
          <note>
            Sverige är förvisso en nation och vi är ett folk som inte har
            anledning att skämmas för vad vi har uträttat och vad vi som individer
            står för. Men vi har också anledning att lära av andra. I mötet
            --
          </note>
          <note>
            spänningsfyllt som det ofta kan vara mellan kulturer, nationer
            och erfarenheter -- ligger förvisso konflikter inbyggda. Dem måste
            vi lära oss att hantera. Men där ligger också möjligheten att
            berika vårt eget samhälle långt mer än vad som kan mätas i Affärsvärldens
            BNP-tabeller. Detta sagt utan att säga att Affärsvärldens BNP-tabeller
            saknar betydelse.
          </note>
          <note>
            Så vidare till rättsfrågorna. John Bouvin tar upp rättssäkerheten.
            Sverige måste ha ett samhälle där rättssäkerheten gäller lika
            för alla. Det skall vi ha.
          </note>
          <note>
            Rätt och fel är rätt och fel för alla i detta samhälle.
          </note>
          <note>
            Vi skall behandla var och en på det sätt som vi vill att var
            och en skall behandla oss. I denna fråga är det ingen skillnad
            på det sätt på vilket vårt rättssamhälle skall behandla individer,
            människor, alldeles oavsett deras ursprung.
          </note>
          <note>
            Det finns få typer av brott, Hans Göran Franck, där uppklarandeprocenten
            är så hög som när det gäller just attacker på flyktingförläggningar.
            Jag vill inte utesluta att det kan behövas ökade resurser till
            polisen i framtiden, bl.a. med anledning av dessa problem. Men
            vi får anledning att återkomma till dem i andra sammanhang.
          </note>
          <note>
            Pierre Schori läste upp ett kurdiskt citat för att motivera den
            medmänsklighet och öppenhet som skall känneteckna vår politik.
            Jag vill gå litet närmare de etiska rötterna för vår egen kultur,
            nämligen till Bibeln och de berömda orden:''Här är icke jude eller
            grek, här är icke träl eller fri, här är icke man och kvinna:
            alla ären I ett i Kristus Jesus.''
          </note>
          <note>
            Man kan vara troende eller inte troende. Men den djupa humanitet
            som det kristna budskapet förmedlar är en central del i de värderingar
            som är grunden till vårt samhälle.
          </note>
          <note>
            Överläggningen var härmed avslutad.
          </note>
          <note>
            f401 &gt; 2 § Svar på interpellation 1991/92:52 om benämningen på
            utrikes- och säkerhetspolitiken
          </note>
          <note type="speaker">
            Anf. 18 Statsminister CARL BILDT (m):
          </note>
          <note>
            Herr talman! Gudrun Schyman har frågat mig hur jag anser att
            vår samlade utrikes- och säkerhetspolitik lämpligen skall beskrivas,
            samt hur den ''europeiska identitet'' regeringen talat om i utrikespolitiken
            skall uttydas i förhållande till den övriga världen.
          </note>
          <note>
            En beskrivning av vår utrikespolitik måste utgå från läget i
            vår omgivning. Det är detta som anger villkoren för vår politik
            och de uppgifter som vi ställs inför.
          </note>
          <note>
            Under 40 år var det motsättningarna mellan öst och väst som präglade
            Europas säkerhetspolitik.
          </note>
          <note>
            Vi hade mycket goda skäl att hålla oss utanför de militära allianserna.
            Vi såg vår politik som den rätta inte bara för att ge oss bättre
            möjligheter att undkomma de fasor ett storkrig i Europa skulle
            innebära, utan också för att lämna ett viktigt bidrag till stabiliteten
            i det vidare nordeuropeiska området.
          </note>
          <note>
            Vår alliansfrihet i fred, syftande till neutralitet i krig, var
            en självklar nationell politik. Vi valde ofta att tala om vår
            samlade utrikes- och säkerhetspolitik som just neutralitetspolitik.
          </note>
          <note>
            Vår politik byggde på de förutsättningar som stormakterna --
            eller, rättare sagt, en stormakt --
          </note>
          <note>
            skapat. Jag tänker på hur Sovjetunionen med hjälp av styrkan
            i sina vapen utvidgade sitt imperium till ockuperade nationers
            jord och påtvingade ett halvt dussin nationer i centrala och sydöstra
            Europa ett socialistiskt system som de aldrig hade tagit ställning
            för i fria och demokratiska val.
          </note>
          <note>
            Det var så grunden till blockuppdelningen av
          </note>
          <note>
            Europa lades. Och i den hårda politiska och militära konfrontation
            som denna blockuppdelning medförde fanns ständigt närvarande hotet
            om ett nytt världskrig med allt vad ett sådant skulle komma att
            medföra.
          </note>
          <note>
            Mot detta hot hade vi att säkra oss med den politik som de strategiska
            realiteterna anvisade.
          </note>
          <note>
            Samtidigt var det allas vår förhoppning att den dag skulle komma
            då detta imperium rasade sönder och samman, och det skulle bli
            möjligt att på frihetens grund bygga en verklig fredsordning i
          </note>
          <note>
            Europa.
          </note>
          <note>
            Jag tillhörde personligen dem som, inte minst i debatter i denna
            kammare, vägrade att acceptera förtrycket i halva Europa som evigt,
            och som i arbetet för den fredliga omvandlingen av dessa system
            till frihet och demokrati såg den enda genuina fredsmöjligheten
            för vårt Europa. Jag är övertygad om att det var en uppfattning
            som i grunden delades av de allra flesta.
          </note>
          <note>
            Nu har detta imperium över halva Europa fallit.
          </note>
          <note>
            En fredlig revolution utan motstycke i vår världsdels långa historia
            har på kort tid gett frihet och demokrati åt folk och nationer
            som länge varit förtryckta.
          </note>
          <note>
            Vi känner alla till de olika stegen i Central- och
          </note>
          <note>
            Östeuropas frigörelse. Av stor betydelse för att den över huvud
            taget skulle vara möjlig var självfallet omvandlingspolitiken
            i dåvarande Sovjetunionen.
          </note>
          <note>
            Kanske kan vi se de fria valen i Polen i juni 1989
          </note>
          <note>
            som en första avgörande vändpunkt. Sedan följde frigörelsen i
            de andra mindre
          </note>
          <note>
            Warszawapaktsstaterna, Berlinmurens fall den 9
          </note>
          <note>
            november 1989, Tysklands återförening i oktober
          </note>
          <note>
            1990, Warszawapaktens upplösning i april 1991
          </note>
          <note>
            och inledandet av den sovjetiska krigsmaktens reträtt från sina
            militära positioner i
          </note>
          <note>
            Centraleuropa.
          </note>
          <note>
            Allt detta hade inträffat när partierna i utrikesnämnden i våras
            överlade om Sveriges ansökan om medlemskap i den europeiska gemenskapen.
            Det blockuppdelade Europa höll på att upplösas. Sveriges ansökan
            om medlemskap lämnades in den 1 juli 1991.
          </note>
          <note>
            Men sedan dess har händelserna fortsatt i samma snabba takt,
            och de har berört vårt eget närområde tydligare än tidigare.
          </note>
          <note>
            Efter det misslyckade kuppförsöket i
          </note>
          <note>
            Sovjetunionen i augusti, och den andra ryska revolution som då
            utlöstes, erkändes de baltiska staternas självständighet av Moskva.
          </note>
          <note>
            Senare på hösten 1991 ersattes 1948 års VSB-pakt mellan Finland
            och Sovjetunionen med ett nytt fördrag som inte innehåller någon
            militär biståndsartikel.Därmed förändrades ett av de centrala
            inslagen i den traditionella nordiska säkerhetspolitiska bilden.
          </note>
          <note>
            Under december 1991 kom så den logiska konsekvensen av den reformprocess
            som Michail
          </note>
          <note>
            Gorbatjov inlett. Sovjetunionen upplöstes. Efter
          </note>
          <note>
            74 år halades på juldagen den röda flaggan över
          </note>
          <note>
            Kreml. Fram träder nu ett nytt Ryssland, med en president som
            betonar radikala reformer och ett nära samarbete med de västliga
            demokratierna.
          </note>
          <note>
            Man både kan och bör diskutera de risker för allvarliga bakslag
            som finns i utvecklingen i såväl
          </note>
          <note>
            Ryssland som de övriga staterna i Oberoende
          </note>
          <note>
            Staters Samvälde. Den uppgift de politiska ledarna i dessa stater
            nu står inför är gigantisk. Perioder av mer eller mindre allvarliga
            bakslag förefaller oundvikliga.
          </note>
          <note>
            Men någon väg tillbaka till det gamla finns inte längre. Det
            blockuppdelade Europa, med dess omedelbara risker för utbrott
            av ett storkrig, har vi lämnat bakom oss.
          </note>
          <note>
            I den nya situation som nu uppstått måste en ny säkerhetsordning
            för Europa byggas upp. Att det stor- och världskrigshot som låg
            i blockuppdelningens Europa nu försvunnit innebär inte att inte
            andra säkerhetsproblem kommer att tränga sig på under kommande
            decennier.
          </note>
          <note>
            Och då har Sverige ett lika stort intrese som varje annan europeisk
            stat av att aktivt delta i arbetet att skapa den nya säkerhetsarkitektur
            som kan hantera, hejda eller lösa de olika säkerhetshot och spänningar
            som vi kommer att möta i framtiden.
          </note>
          <note>
            I detta arbete kommer Europeiska unionen att spela en allt viktigare
            roll. Det Europeiska rådets möte i Maastricht innebar att den
            utrikes- och säkerhetspolitiska dimensionen i det europeiska integrationsarbetet
            får starkt ökad betydelse.
          </note>
          <note>
            Men också andra organisationer kommer att spela betydelsefulla
            roller i arbetet med den nya europeiska säkerhetsarkitekturen.
          </note>
          <note>
            Inom ramen för Europeiska unionen kommer ett antal länder att
            bedriva ett försvarspolitiskt samarbete i den västeuropeiska unionen
            WEU. Ett utbyggt samarbete med de nya demokratierna i
          </note>
          <note>
            Central- och Östeuropa är en viktig del av dess uppgifter.
          </note>
          <note>
            Också NATO tar nu på sig nya uppgifter och får en delvis förändrad
            roll. Man bygger upp säkerhetsrelationer till de f.d.
          </note>
          <note>
            Warszawapaktsländerna samt de baltiska staterna. Det sker bl.a.
            inom ramen för det nya
          </note>
          <note>
            Nordatlantiska samarbetsrådet NACC. Vid dess första möte i Bryssel
            den 20 december lät
          </note>
          <note>
            Rysslands president meddela att han såg ett medlemskap för Ryssland
            i NATO som en målsättning på sikt.
          </note>
          <note>
            Även om vi inte deltar i detta nya arbete, sätter vi värde på
            det bidrag till samarbetet i Europa som det utgör.
          </note>
          <note>
            Denna utveckling innebär att den europeiska säkerhetskonferensen,
            ESK, inte längre står ensam i förgrunden när det gäller samarbete
            och säkerhet i Europa. En förskjutning har skett mot
          </note>
          <note>
            EG och NATO. Men ESK bevarar en väsentlig alleuropeisk roll,
            vilken vi från svensk sida har stort intresse av att slå vakt
            om. Inför den uppföljningskonferens som kommer att äga rum i
          </note>
          <note>
            Helsingfors i juli i år kommer Sverige att verka för att stärka
            också ESK:s roll i säkerhetsarbetet i det nya Europa.
          </note>
          <note>
            Det är således lätt att se att vi står inför en rad hoppingivande
            men ännu osäkra möjligheter. Hela den europeiska säkerhetsmiljön
            håller på att stöpas om.
          </note>
          <note>
            Skall vi leta efter historiska paralleller till den situation
            som vi i dag befinner oss i, så är det närmast åren efter de bägge
            världskrigens slut.
          </note>
          <note>
            Även då skedde grundläggande förändringar av den europeiska situationen
            som på ett påtagligt sätt påverkade också vårt land.
          </note>
          <note>
            I lägen som dessa har den svenska regeringen alltid varit noga
            med att bevara sin handlingsfrihet och inte binda sig vid någon
            bestämd formel som benämning på sin utrikespolitik.
          </note>
          <note>
            Så var det under den första tiden efter andra världskriget. Under
            åren 1945--1948 hoppades svenska regeringen till en början på
            ett gott samarbete mellan stormakterna och en ledande roll för
            den nya säkerhetsorganisationen, FN. När motsättningarna mellan
            stormakterna i stället blev tydligare och FN lamslogs, var det
            inledningsvis oklart vilka alternativa lösningar som skulle stå
            till buds för svensk säkerhetspolitik.
          </note>
          <note>
            I mars 1948 var den dåvarande utrikesministern
          </note>
          <note>
            Undén intresserad av ett förslag från brittiske utrikesministern
            Bevin om en amerikansk garanti mot ett sovjetiskt angrepp. I maj
            1948 inledde den svenska regeringen samtal med Danmark och
          </note>
          <note>
            Norge om ett skandinaviskt försvarsförbund. Det var först när
            de skandinaviska försvarsförhandlingarna misslyckats och
          </note>
          <note>
            Atlantpakten bildats som förutsättningarna för vår säkerhetspolitik
            klarnade. Fram till dess undvek regeringen att slå fast någon
            benämning på vår säkerhetspolitiska linje.
          </note>
          <note>
            Så var det också under tiden efter första världskrigets slut,
            åren 1919--1921, då omvälvningarna i Europa starkt påminde om
            dem som vi upplevt nu 70 år senare. Då som nu stod många möjligheter
            öppna för det framtida säkerhetssystemet i Europa.
          </note>
          <note>
            Följaktligen beskrev den svenska regeringen inte heller under
            1920-talet vår utrikespolitik som
          </note>
          <note>
            ''neutralitetspolitik'' eller som ''alliansfrihet''.
          </note>
          <note>
            Regeringen undvek att alls ge den någon bestämd beteckning.
          </note>
          <note>
            Vi bör handla på samma sätt i dag. På samma sätt som efter de
            bägge världskrigens slut håller nu efter det kalla krigets slut
            den säkerhetspolitiska situationen i Europa på att radikalt förändras.
          </note>
          <note>
            Vi vet inte hur den framtida säkerhetsordningen i
          </note>
          <note>
            Europa kommer att se ut, men vi vill vara med och bygga upp den.
            Då kan vi inte låsa fast oss i fixerade formuleringar. Inte sådana
            som kommit till under helt andra förhållanden än dagens, men heller
            inte sådana som riskerar att snabbt passeras av utvecklingen.
          </note>
          <note>
            Sverige har i motsats till vissa andra europeiska stater aldrig
            förklarat sig vara en s.k. permanent neutral nation, och vi har
            därför nogsamt undvikit att binda fast vår politik i internationella
            avtal eller nationella lagar. När krav på permanent bindning av
            vår politik förts fram har dessa alltid avvisats.
          </note>
          <note>
            I ett ofta åberopat uttalande av riksdagens utrikesutskott 1956
            avvisades ''en permanent bindning av svensk utrikespolitik för
            varje tänkbart läge i en oförutsebar framtid'' samtidigt som det
            ströks under att'' vår självvalda politik att icke genom anslutning
            till något av stormaktsblocken förminska möjligheten för vårt
            land att icke indragas i en eventuell stormaktskonflikt'' var
            en självklarhet.
          </note>
          <note>
            Det var således viktigt att slå fast dels att vi avsåg att stå
            utanför stormaktsallianserna i det blockuppdelade Europa, dels
            att den svenska politiken skulle kunna dra andra slutsatser av
            en förändrad situation.
          </note>
          <note>
            Att situationen i dag är i grunden förändrad torde det knappast
            kunna råda några delade meningar om. Det går inte längre att tala
            om rivaliserande stormaktsblock i Europa.
          </note>
          <note>
            Det är bl.a. mot denna bakgrund, men också mot bakgrund av vår
            önskan att fullt ut delta i den
          </note>
          <note>
            Europeiska unionens arbete, som beteckningen
          </note>
          <note>
            ''neutralitetspolitik'' inte längre passar som samlad beteckning
            på vår utrikes- och säkerhetspolitik.
          </note>
          <note>
            Vad vi i dag kan ange är ett antal utgångspunkter för vår säkerhetspolitik.
          </note>
          <note>
            Den hårda kärnan i vår säkerhetspolitik är fortfarande den militära
            alliansfriheten med dess skyldighet att upprätthålla en betryggande
            självständig försvarsförmåga för att vi skall kunna vara neutrala
            i händelse av ett krig i vårt närområde. Ingen annan försvarar
            Sverige, och vi försvarar bara Sverige.
          </note>
          <note>
            Det finns ingenting i dagens europeiska process som fritar oss
            från vårt ansvar att självständigt skydda vårt stora luft-, sjö-
            och landterritorium.
          </note>
          <note>
            Vad framtiden kan innebära vet vi inte. Vi har ingen anledning
            att stänga några dörrar eller att i onödan låsa oss för framtiden.
          </note>
          <note>
            Vi avser att fullt ut delta i utbyggnaden av det utrikes- och
            säkerhetspolitiska samarbetet inom såväl den Europeiska unionen
            som inom ESK i syfte att bygga upp en fungerande europeisk säkerhetsordning.
          </note>
          <note>
            Detta innebär att den europeiska identiteten i vår utrikes- och
            säkerhetspolitik gradvis kommer att bli av allt större betydelse.
          </note>
          <note>
            Under blockuppdelningens decennier var det klok säkerhetspolitik
            att hålla bestämd distans till snart sagt vare form av säkerhetspolitiskt
            samarbete i
          </note>
          <note>
            Europa. På samma sätt är det i dagens förändrade situation en
            lika klok politik att aktivt söka medverka i också ett säkerhetspolitiskt
            samarbete som syftar till ökad trygghet för hela Europa.
          </note>
          <note>
            Detta innebär att vi under 1990-talet står inför mycket krävande
            utrikespolitiska uppgifter i vår egen del av världen. Men detta
            innebär förvisso inte att vi får nedvärdera de stora utrikespolitiska
            uppgifter som finns i det vidare globala perspektivet.
          </note>
          <note>
            Till detta kommer det att finnas många anledningar att återkomma.
            Låt mig i dag bara säga, att jag är övertygad om att den europeiska
            identiteten och förankringen i vår utrikespolitik kommer att öka
            dess möjligheter till betydelsefulla insatser i detta vidare perspektiv.
          </note>
          <note type="speaker">
            Anf. 19 GUDRUN SCHYMAN (v):
          </note>
          <note>
            Herr talman! Jag ber att få tacka statsministern för denna mycket
            utförliga historielektion. Det var många sidor och många ord,
            men det gav inte så mycket svar på de frågor jag ställt. Trots
            dessa nästan tio sidors pläderingar finns det en fråga som jag
            inte har fått svar på, och det var den första frågan i min interpellation.
            Den löd så här: Var utformas den svenska utrikes- och säkerhetspolitiken?
          </note>
          <note>
            Anledningen till att jag ställde den frågan är statsministerns
            belästhet i frågor om Europa och hans tal om att neutralitetspolitiken
            har spelat ut sin roll, utan att han tidigare har fört den diskussionen
            här i den svenska riksdagen tillsammans med de svenska riksdagsledamöterna.
            Jag anser att riksdagen borde vara det forum där en ny regering
            lägger grunden för och får gehör för en omorientering av den utrikes-
            och säkerhetspolitiska linjen, om det är vad den önskar.
          </note>
          <note>
            Jag ställde min interpellation i slutet av november, den 21 november,
            och jag får svar den 15 januari.
          </note>
          <note>
            Jag är mycket medveten om att det har förts en diskussion i massmedia,
            bl. a. mellan Carl Bildt och Ingvar Carlsson, och den har förts
            på många olika håll. Men det är för mig obegripligt varför
          </note>
          <note>
            Carl Bildt inte har kunnat föra den diskussionen här i kammaren.
          </note>
          <note>
            Jag vet också att det har förekommit diskussioner i utrikesnämnden
            -- Sveriges alldeles egna speciella ministerråd med dess hemlighetsmakeri
            och där det inte förs några protokoll, åtminstone är de inte offentliga
            -- där samtliga riksdagspartier inte har tillträde. Det är någon
            form av pojkarnas paradis där ni sitter och kuckelurar. Sedan
            kommer ni ut och är oftast inte överens om vad ni har sagt, vem
            som har somnat eller varit vaken osv. Jag tycker att det är ganska
            oanständigt att bedriva politik på det sättet.
          </note>
          <note>
            Det sägs ofta här från talarstolen att det är viktigt att vi
            har en bredd och en stor gemenskap i synen på vår utrikes- och
            säkerhetspolitik. Då borde rimligen diskussionen föras här i riksdagen.
            Min fråga kvarstår alltså: Var utformas den svenska utrikes- och
            säkerhetspolitiken? Är det i utrikesnämnden, i regeringen, i riksdagen
            eller är det kanske i Bryssel?
          </note>
          <note>
            Mycket i detta interpellationssvar antyder just den riktningen,
            att numera skall den svenska utrikesoch säkerhetspolitiken utformas
            i samråd med ministrarna i den Europeiska unionen. Jag undrar
            om det också är anledningen till att Sverige tydligen, såvitt
            jag förstår, skall byta linje när det gäller hur och när vi skall
            erkänna nya stater. Jag tänker på frågan om Jugoslavien och erkännandet
            av Slovenien och Kroatien, som den svenska regeringen aviserat
            skulle ske i dag eller kanske i morgon, utifrån att man inom EG
            var enig på denna punkt.
          </note>
          <note>
            I dag kunde man i radion höra att länderna inom
          </note>
          <note>
            EG inte är eniga på denna punkt. Tyskland vill att man skall
            göra på detta sätt, medan Frankrike vill någonting annat, enligt
            vad jag hörde i radion i morse. Jag vet inte om det gör att den
            svenska regeringen tvekar eller hittar på någonting annat.
          </note>
          <note>
            Det är en ny linje i svensk utrikespolitik att erkänna stater
            som befinner sig i krig. Carl Bildt kan de regler som vi har.
            Ett sådant skifte i utrikespolitiken och en sådan förändrad syn
            borde också ha förankrats i den svenska riksdagen. Vore inte det
            anständigt, Carl Bildt, att agera på det sättet?
          </note>
          <note>
            När det gäller innehållet i övrigt i svaret tycker jag mig se
            en märkbar förskjutning mot att den utrikesoch säkerhetspolitiska
            linjen skall utformas av EG. EG är mycket viktigare än t. ex.
            ESK-
          </note>
          <note>
            arbetet. Den Europeiska unionen blir första instans för att utforma
            politiken. ESK-arbetet, den enda alleuropeiska institutionen,
            kommer i bakvattnet, och det förvånar mig, eftersom man samtidigt
            säger sig vilja vara för en alleuropeisk säkerhetsordning. Såvitt
            jag förstår är ESK den instution som kan betecknas som alleuropeisk.
          </note>
          <note>
            Jag tycker att synen på utrikespolitiken haltar.
          </note>
          <note>
            Regeringen har inte bestämt sig: Är det kalla kriget slut eller
            inte? Man säger att det nog visserligen är slut, men vi måste
            ändå ha ett starkt svenskt militärt försvar. Jag undrar då: Vem
            i hela fridens namn skall vi kriga med? Det sägs att det kan bli
            konflikter i vårt närområde. Är det Norge,
          </note>
          <note>
            Finland eller Danmark som skall angripa Sverige?
          </note>
          <note>
            Var hittar man de trovärdiga motiven till den fortsatta militära
            upprustningen i Sverige? Det skulle jag väldigt gärna vilja veta.
          </note>
          <note>
            Om Sverige skall gå in i den Europeiska unionen, som åtminstone
            Carl Bildt vill att vi skall göra så fort som möjligt, kommer
            vi också att gå in i ett utrikesoch säkerhetspolitiskt samarbete,
            en militär allians, som enligt de senaste diskussionerna som har
            initierats av president
          </note>
          <note>
            Mitterrand och även av Jacques Delors troligen kommer att omfatta
            de franska kärnvapnen. Vad innebär det för Sverige som nation
            att vara del i en säkerhetspolitisk allians som har det franska
            kärnvapenparaplyet i överordnad ställning? Jag frågar mig vem
            denna västeuropeiska politiska union och försvarsallians skall
            kriga med.
          </note>
          <note>
            Då kommer jag till den sista frågan som jag inte heller fick
            svar på. Vad kommer den här nya europeiska identiteten som Sverige
            skall ha i sin utrikespolitik att få för konsekvenser när det
            gäller förhållandet till andra delar av världen? Jag tycker att
            man stirrar sig blind och förminskar perspektivet till att bara
            gälla Europa. Vad får det för konsekvenser för andra stormaktskonflikter
            som finns i resten av världen? Var är Sveriges röst i världen?
            Är det i Bryssel eller kanske i Bonn rent av? Vad vet jag? Statsministern
            har ju mycket goda relationer med Kohl vad jag förstår. Det är
            väl den dialogen som man skall föra om denna politiken, i stället
            för att tala om den här i den svenska riksdagen.
          </note>
          <note type="speaker">
            Anf. 20 PIERRE SCHORI (s):
          </note>
          <note>
            Herr talman! Det gläder mig för landets skull att statsministern
            nu, likt Henrik IV, canossat sig till riksdagen och gjort en deklaration
            som återför säkerhetspolitiken dit där den skall vara. Jag kan
            i dag instämma i dess huvuddelar.
          </note>
          <note>
            Men låt mig börja med en formell och något kritisk synpunkt.
            I oktober läste statsministern högtidligen upp sin första regeringsdeklaration.
          </note>
          <note>
            Där stod bl.a.: ''huvudlinjen, som sammanfattas i uttrycket 'alliansfrihet
            i fred syftande till neutralitet i krig', bibehåller sin grundläggande
            betydelse''. Det innebar att regeringen Bildt intog samma linje
            som regeringen Carlsson gjorde i sin
          </note>
          <note>
            EG-deklaration inför riksdagen den 15 juni i fjol.
          </note>
          <note>
            Det vore konstigt annars, eftersom den deklarationen hade föregåtts
            av ingående och upprepade konsultationer mellan partiledarna i
            utrikesnämnden. Men det blev konstigt sedan.
          </note>
          <note>
            Redan en dryg månad efter regeringsförklaringen skapade statsministern
            och utrikesministern osäkerhet om Sveriges säkerhetspolitik. Ett
            intryck av att neutralitetspolitiken nu skulle ersättas av något
            annat uppstod. Till synes överraskade borgerliga riksdagsmän sade
            pressade, att man kanske kunde tänka sig det bara man höll fast
            vid alliansfriheten. Moderata ledarsidor var djärvare och sade
            glatt farväl till neutraliteten och all den utrikespolitiska barlast
            som Palmeepoken ansågs ha fört med sig. Nåväl, statsministern
            skall inte lastas för mer eller mindre lyckade uttolkningar gjorda
            av den egna pressen.
          </note>
          <note>
            Han gick ju själv med på att den klassiska formeln kvarstod som
            neutralitetspolitikens hårda kärna.
          </note>
          <note>
            Men hans moderata regeringskolleger hade inte lärt sig läxan
            ordentligt.
          </note>
          <note>
            Anders Björck basunerade ut i utländsk press, bl.a i Journal
            de Genève den 2 december, att den svenska neutraliteten är död.
            Sedan två veckor tillbaka talar inte den nya regeringen om neutralitet
            längre. Det är ett koncept för det förflutna. För ett moderat
            statsråd ligger således det förflutna två månader tillbaka i tiden.
          </note>
          <note>
            Utrikesministern har fört ett liknande resonemang under sina
            utländska strandhugg.
          </note>
          <note>
            Statsministern har åberopat referat inför utrikesnämndens lyckta
            dörrar som skäl till att han ansett sig kunna använda en ny formel
            för säkerhetspolitiken. Om detta har det som bekant funnits olika
            uppfattningar. Jag har givetvis inga skäl att misstro min partiledare
            Ingvar Carlsson, vars noggranna och ansvarsfulla statsministerstil,
            inte minst i EG-frågan, jag har haft anledning att följa på nära
            håll. Men det är inte det som är frågan, herr talman.
          </note>
          <note>
            Oavsett vad som sagts eller inte sagts på slottet i den tystnadspliktsbehäftade
            utrikesnämnden gäller saken hur man hanterar en sådan fråga. Är
            det så att landets största oppositionsparti anser sig vara osäkert
            på vad regeringen menar och efterlyser samma omsorgsfulla hantering
            av frågan som tidigare varit normalt i vårt land, skall inte en
            statsminister undfly samråd, utan i stället, även om det kostar
            på, söka samförstånd och helst samstämmighet. Det är inte minst
            viktigt för en person som inte precis är känd för samarbetsvilja
            och samförstånd i säkerhetspolitiken och för ett parti som har
            haft en ordförande som på sin tid, mitt under det kalla krigets
            höjdpunkt, till och med kunde tänka sig en NATO-anknytning. Mot
            den bakgrunden är det också mycket angeläget att i gott samarbete
            försöka klara upp oklarheter.
          </note>
          <note>
            Tyvärr har det alltså uppstått osäkerhet i landet om vad som
            menas. Vad betyder det att neutralitetspolitiken inte längre är
            en avokado, har någon frågat mig. Naturligtvis menar man att den
            inte är adekvat, men den är i högsta grad adekvat.
          </note>
          <note>
            Lika allvarligt är att man utomlands uppfattat det som om det
            skett ett paradigmskifte i säkerhetspolitiken och att det har
            skett i strid och inte i enighet.
          </note>
          <note>
            Carl Bildts tre famösa punkter, herr talman, är en förkrympt
            fattigmansversion av svensk säkerhetspolitik, sannolikt avsedd
            som stolpar för samtal inom EG. Utrikesministern har gjort dem
            till sina när hon skall beskriva svensk säkerhetspolitik i sin
            budgetproposition. Men detta är inte ett heltäckande begrepp för
            svensk säkerhetspolitik. Låt oss titta på de här tre punkterna.
          </note>
          <note>
            Svensk säkerhetspolitik har ju i alla tider definierats i ett
            europeiskt sammanhang. Att beskriva svensk säkerhetspolitik i
            termer av europeisk identitet är därför lika självklart som intetsägande.
            Vi är ju alla européer. Vi har hela tiden verkat på den arenan.
            Men svensk säkerhetspolitik måste dessutom ha, liksom den har
            haft, en global dimension.
          </note>
          <note>
            Sverige har i snart två årtionden deltagit i arbetet på att söka
            nya säkerhetsstrukturer i Europa, inte minst inom den europeiska
            säkerhetskonferensen.
          </note>
          <note>
            Gemensam säkerhet, Palmedoktrinens koncept, är ett annat exempel
            på svenskt bidrag. Så även på den punkten som Carl Bildt anför
            är det en självklarhet. Jag noterar dock i sammanhanget med tillfredsställelse
            att man lyfter upp den europeiska säkerhetskonferensen. Att man
            anser sig vilja arbeta intensivt och aktivt inför uppföljningskonferensen
            i Helsingfors är bra.
          </note>
          <note>
            När det sedan gäller neutralitetspolitikens hårda kärna gäller
            ju den alltjämt: militär alliansfrihet i fred syftande till neutralitet
            i krig. Carl Bildt har nu alltså canossat sig tillbaka till riksdagen
            med detta besked. Det är bra. Denna klassiska formulering har
            giltighet till dess att vi kan börja ersätta den med något annat.
          </note>
          <note>
            Socialdemokraterna har preciserat detta annat som gemensam säkerhet,
            en genuin och hållbar alleuropeisk fredsordning baserad på ESK:s
          </note>
          <note>
            Parisstadgar och dess principer om demokrati, fred, mänskliga
            rättigheter, rättsstaten och social marknadsekonomi. Vi är inte
            där ännu. Något alternativ till vår säkerhetspolitik finns inte
            i dag, och därför vill också vi socialdemokrater behålla vår säkerhetspolitiska
            linje där militär alliansfrihet är en viktig del.
          </note>
          <note>
            Herr talman! Detta innebär till slut att vi inte kan delta i
            ett förpliktigande militärt samarbete med andra stater och att
            vi inte heller skall ge oss in i åtaganden som automatiskt skulle
            dra oss in i krig.
          </note>
          <note type="speaker">
            Anf. 21 Statsminister CARL BILDT (m):
          </note>
          <note>
            Herr talman! Gudrun Schyman har alldeles rätt i att det är ett
            tag sedan hon väckte sin interpellation. Det är med viss medvetenhet
            som jag har väntat med att besvara den. Jag ville framför allt
            vänta med att besvara den till efter mötet med Europeiska rådet
            i Maastricht och de överväganden som skulle göras i Sverige i
            det sammanhanget för att definiera vår position i relation till
            den ökade betydelse som utrikes- och säkerhetspolitiken skulle
            komma att få. Det fick den också genom mötet i Maastricht. Det
            har skett bl.a genom samråd i utrikesnämnden. Det samrådet har
            också gett den svenska politiken en ökad klarhet i de här frågorna.
            Det har gjort det möjligt för mig att definiera politiken något
            tydligare. Detta är ju det mest betydelsefulla i sammanhanget.
            Visserligen för vi nu en procedurdebatt, och den har kommit att
            ta överhanden över sakdebatten. Jag skall återkomma till procedurdebatten,
            men vi befinner oss i ett nytt säkerhetspolitiskt läge.
          </note>
          <note>
            Det blockuppdelade Europa, där risken för ett storkrig, ett världskrig,
            hela tiden var mer eller mindre överhängande och i vilket vi definierade
            nästan all vår politik som neutralitetspolitik, finns icke längre
            och därmed inte heller förutsättningarna för den typen av utrikes-
            och säkerhetspolitiskt agerande från svensk sida. Vi har ett förändrat
            Europa och därmed också i grunden förändrade villkor för den svenska
            utrikes- och säkerhetspolitiken.
          </note>
          <note>
            Sedan kan det sägas att det fortfarande är ett osäkert läge och
            att vi befinner oss i ett övergångsskede mellan det blockuppdelade
          </note>
          <note>
            Europa och en samarbets- och säkerhetsstruktur vars exakta innehåll
            vi ännu inte känner till. Så är det, men just därför är det så
            viktigt att till andra länder sända signalen att Sverige förstår
            att saker och ting har förändrats, att dessa förändringar inte
            går Sverige förbi och att Sverige är lika berett som varje annan
            europeisk nation att fullt ut, utan reservationer och med engagemang
            medverka i arbetet att bygga upp det utrikes- och säkerhetspolitiska
            samarbetet i Europa, såväl inom ramen för den Europeiska unionen
            som inom ramen för ESK-processen. Detta är en radikal förändring
            av svensk politik, en förändring som jag tror att jag kan konstatera
            att vi står eniga bakom, alldeles oavsett de procedurdiskussioner
            som förs.
          </note>
          <note>
            Jag tror också att diskussionen kommer att fortsätta, inte om
            procedur men om sak, och i detta ser jag ett värde. Det handlar
            om ett skede av stor omvandling. Det pågår en djupgående säkerhetspolitisk
            diskussion i nästan varje annat europeiskt land. Den diskussionen
            måste föras också i Sverige, men öppenheten inför framtiden är
            då viktigare än låsningen vid formuleringar som har sitt ursprung
            i en helt annan situation.
          </note>
          <note>
            Jag åberopade -- det var, Gudrun Schyman, en del av historielektionen
            -- det berömda uttalandet från år 1956 där vi definierade vår
            säkerhetspolitik i det blockuppdelade Europa. I det fanns inte
            bara det permanenta inslaget, neutraliteten, som var självklar
            i ett läge av stormaktsrivalitet och risk för omedelbar stormaktskonflikt,
            utan också vägran att binda sig för en formel för all framtid.
          </note>
          <note>
            Ett annat Europa kunde uppstå, och i det läget skulle Sverige
            ha friheten att pröva situationen utifrån de förutsättningar som
            då förelåg.
          </note>
          <note>
            Nu är vi där. Nu har vi ett annat Europa, och då finns inte längre
            förutsättningarna för den gamla politiken. Då söker vi oss i stället
            fram mot den nya politiken. I detta ligger att en etikett som
            neutralitetspolitik leder till fler frågor än vad den själv besvarar,
            och därmed är den ingen tillgång i den dialog som vi måste föra
            om den nya europeiska säkerhetsordningen.
          </note>
          <note>
            Samtidigt bibehåller vi skyldigheten att själva svara för vårt
            eget försvar. Det finns ingenting som fritar oss från den skyldigheten.
            Detta är den hårda kärnan. Vi är inte medlemmar i någon militär
            allians. Vi har själva ansvaret för värnandet av vårt territorium.
          </note>
          <note>
            I det här ligger också självfallet att detta försvar genomgår
            förändringar. Det kommer vi att diskutera i andra sammanhang.
            Det är ett försvar mot det okända och det oväntade i en europeisk
            framtid där storkriget kanske inte är det stora hotet, men där
            konflikter -- som vi väl vet -- kan uppkomma, en framtid där vi
            försöker att i första hand genom en ny europeisk säkerhetsstruktur
            och genom deltagande i europeiskt säkerhetspolitiskt samarbete
            motverka hoten, men där också vårt eget försvar har en betydelsefull
            roll att spela.
          </note>
          <note>
            Detta säger jag, herr talman, som ett försök att bidra till den
            sakdebatt i dessa frågor som är av alldeles avgörande betydelse
            för att vi som nation skall kunna spela en konstruktiv och aktiv
            roll i arbetet för det nya Europa. Procedurdebatten har väl sitt
            inrikespolitiska värde, men det är sakdebatten och dess resultat
            som avgör styrkan i det agerande som vi kan utveckla för den nya
            europeiska säkerhetsordningen.
          </note>
          <note type="speaker">
            Anf. 22 GUDRUN SCHYMAN (v):
          </note>
          <note>
            Herr talman! Jag tror att Carl Bildt medvetet eller omedvetet
            missuppfattar mig. Jag är inte emot diskussion i dessa frågor,
            snarare tvärtom. Vad jag kritiserade i mitt förra inlägg var just
            bristen på offentlighet och demokratisk debatt. Jag kritiserade
            det faktum att denna debatt inte har förts här tidigare och att
            den tydligen bara förs i utrikesnämnden med dess lyckta dörrar
            och brist på offentlighet.
          </note>
          <note>
            Jag tycker att det vore klädsamt om Carl Bildt, som säger sig
            vara en stor demokrat, förklarade för mig varför inte alla partier
            har representation i utrikesnämnden. Vad finns det för sakskäl
            för att inte tillåta samtliga partier som är representerade här
            i riksdagen att också delta i det utrikespolitiska arbetet i utrikesnämnden?
          </note>
          <note>
            Jag har ställt den frågan sedan jag kom hit till det här huset.
            Jag har ställt den till den gamla regeringen, och jag ställer
            den till den nya. Jag har hittills inte fått något bra svar, men
            det vore mycket bra om jag kunde få det i dag.
          </note>
          <note>
            Vi skall absolut diskutera det förändrade läget. Vi är överens
            om att det är fråga om stora omvälvningar. Vi behöver naturligtvis
            förnya vår syn på utrikes- och säkerhetspolitiken. Jag, som tillhör
            ett parti som numera sätter en ära i att förhålla sig öppet och
            att inte förlita sig på gamla doktriner utan se till verkligheten,
            har full förståelse också för regeringens vilja att lämna de gamla
            doktrinerna.
          </note>
          <note>
            Anledningen till att jag upprörs över den här diskussionen är
            dock bristen på förnyelse.
          </note>
          <note>
            Regeringen håller sig krampaktigt fast vid gamla militärpolitiska
            doktriner, som i årets budgetförslag resulterar i ökade anslag
            till det militära försvaret. Jag frågar: Var finns det faktiska
            underlaget och de sakpolitiska skäl som talar för att Sverige
            som nästan enda land i Europa skall upprusta militärt, satsa miljard
            efter miljard mer på JAS-planet osv.?
          </note>
          <note>
            Det här är ju en inkonsekvens i regeringens
          </note>
          <note>
            Europapolitik som lyser i ögonen och som kommer att kosta oss
            skattebetalare mycket pengar. Om vi går med i den Europeiska unionen
            -- och det vill
          </note>
          <note>
            Carl Bildt att vi skall göra -- utan förbehåll, leder det inom
            åtminstone de närmaste tio åren till ett deltagande i en försvarsoch
            säkerhetspolitisk allians med alla dess beståndsdelar, Carl Bildt.
            Det leder till en gemensam vapenindustri och ett gemensamt försvar
            och kanske också till att vi inordnar oss under franska kärnvapen.
          </note>
          <note>
            Kärnvapenfrågan har aktualiserats alldeles nyligen, och det vore
            bra att få en kommentar av
          </note>
          <note>
            Carl Bildt till detta. Hur skall Sverige som nation, som har
            bestämt sig för att inte ha några kärnvapen och som arbetar för
            kärnvapennedrustning, kunna gå in i en försvarsallians som har
            kärnvapen? Jag tycker att det är en intressant frågeställning
            som har högsta aktualitet -- vi skall kanske förhålla oss aktuella
            i den här debatten.
          </note>
          <note>
            Jag tycker att denna inkonsekvens och detta fastklamrande vid
            de gamla militära doktrinerna, som över huvud taget inte har någon
            konfliktlösande roll, är att beklaga i denna regering, som säger
            sig stå för nytänkande.
          </note>
          <note type="speaker">
            Anf. 23 PIERRE SCHORI (s):
          </note>
          <note>
            Herr talman! Statsministern säger att det har varit svårt att
            förklara neutralitetspolitiken för utländska medborgare. Men det
            är faktiskt så att hans främsta skyldighet gäller de egna medborgarna,
            vårt eget folk, och man kan inte precis säga att det därvidlag
            varit tydlighet och klarhet i detta avseende. Styrkan i det budskap
            som vi alla vill sända till det nya Europa och till våra medborgare
            ökar om vi är eniga om tagen och minskar om vi ger intryck av
            oenighet.
          </note>
          <note>
            Jag tycker att vi efter den deklaration som statsministern gjort
            här i dag i Henrik den IV:s anda borde kunda sända en signal till
            vårt folk och till omvärlden att vi är eniga om grundlinjen i
            dessa viktiga frågor. Jag menar att om man skall söka efter nya
            formuleringar för vårt utrikespolitiska agerande, måste man skilja
            mellan å ena sidan vår militärpolitiska linje -- och där är det
            den fredstida tillämpningen av neutralitetspolitiken, dvs. alliansfriheten,
            som gäller -- och å andra sidan vårt utrikes- och säkerhetspolitiska
            agerande, som innefattar alla de medel som vi använder på det
            internationella fältet för att främja våra nationella intressen,
            dvs.
          </note>
          <note>
            handelspolitik, biståndspolitik, miljöpolitik och utrikespolitik
            i bred mening. Om man hittade en sådan formulering skulle man
            kanske kunna säga så, att vår säkerhetspolitik syftar till fred,
            frihet, sociala framsteg, demokrati och samarbete i
          </note>
          <note>
            Europa och i världen. De medel som vi använder för att nå vårt
            mål är aktivt deltagande i
          </note>
          <note>
            Europarådet, i Europeiska säkerhetskonferensen i
          </note>
          <note>
            FN, liksom vår strävan efter ett medlemskap i EG, den Europeiska
            unionen, och militär alliansfrihet med eget försvar.
          </note>
          <note>
            Jag skulle vilja sluta med en fråga till statsministern, där
            ett svar skulle förstärka kontinuiteten i vår grundlinje, i vår
            samsyn, och samtidigt visa på flexibiliteten i vårt dagsaktuella
            utrikespolitiska agerande. Det gäller om statsministern vill försöka
            svara på frågan om man också i vår grundbultslinje, avseende alliansfrihet
            i fred och neutralitet i händelse av krig i vårt närområde, också
            kan inbegripa den ursprungliga formuleringen att därvidlag utesluts
            förpliktande militärt samarbete med andra stater.
          </note>
          <note type="speaker">
            Anf. 24 Statsminister CARL BILDT (m):
          </note>
          <note>
            Herr talman! Får jag först säga till Gudrun
          </note>
          <note>
            Schyman att det är möjligt att hon väldigt många gånger har ställt
            frågan här i kammaren om varför vänsterpartiet inte är med i utrikesnämnden.
            Jag förutsätter att hon då fått svaret att det beror på att inte
            tillräckligt många personer röstar på vänsterpartiet. Och varför
            man inte röstar på vänsterpartiet har jag mycket bestämda meningar
            om. Jag vill inte uppta kammarens tid med att rabbla upp alla
            mina åsikter härvidlag.
          </note>
          <note>
            Vänsterpartiet är ett för litet parti för att få plats i utrikesnämnden.
            Kämpa på -- det kan ändra sig, även om det förefaller tilltagande
            osannolikt.
          </note>
          <note>
            Men med detta har jag också sagt att utrikesnämnden är ett viktigt
            samrådsforum för regeringen och för riksdagen i centrala utrikespolitiska
            frågor. Regeringen har en grundlagsenlig skyldighet att före avgörande
            av i ärende av utrikespolitisk natur av större vikt samråda med
            utrikesnämnden. Vi har -- tack och lov, tycker jag -- fått en
            tradition i Sverige under senare år, där vi oftare sammanträder
            med utrikesnämnden, och den nya regeringen avser att ännu tydligare
            markera utrikesnämndens betydelse som ett samrådsforum. Det var
            också av den anledningen som jag vid ett av de allra första sammanträdena
            med utrikesnämnden, om inte det första sammanträdet som ägde rum
            efter regeringsskiftet i höstas, föredrog de riktlinjer för samtal
            om den nya inriktningen av svensk utrikesoch säkerhetspolitik
            som sedermera har blivit föremål för offentlig debatt. Jag gjorde
            detta utan att det mötte några invändningar inom utrikesnämnden.
            De av kammarens ledamöter som var närvarande vid nämndens sammanträde
            kan säkert intyga att så faktiskt var fallet.
          </note>
          <note>
            Därefter dröjde det en månad eller mer än så innan det från socialdemokratiskt
            håll drogs i gång en betydande procedurdebatt. Dessförinnan hade
            frågan varit föremål för diskussion i denna kammare. Annika Åhnberg,
            som sitter snett bakom Gudrun Schyman, frågade mig vid en frågestund
            om detta, och jag försökte inom den begränsade tidsram jag hade
            förklara för kammaren innebörden av de nya formuleringarna.
          </note>
          <note>
            Men det tog som sagt någon månad innan socialdemokraterna drog
            i gång en våldsam procedurdebatt som -- om jag skall citera utländsk
            press och då inte Tribune de Genève men en del andra tidningar
            -- har lett till att man ställt sig frågan i omvärlden, ifall
            svensk socialdemokrati riktigt har upptäckt vad som hänt i Europa.
            Men om jag kan ta Pierre Schoris inlägg som en signal om att procedurdebatten
            är lagd till handlingarna --
          </note>
          <note>
            eller åtminstone förpassad till memoarerna, där ett och annat
            intressant kapitel om saken förvisso kan skrivas -- så är det
            tacknämligt. Jag anser att det är viktigt att vi har ett utrikes-
            och säkerhetspolitiskt samråd. Och jag tror i alla fall -- jo,
            så är det -- att under min tid som statsminister har jag tagit
            fler kontakter med oppositionen i utrikespolitiska och säkerhetspolitiska
            frågor än vad min företrädare tog under de fem år då han var regeringschef
            och jag var oppositionspartiledare. Kanske var omständigheterna
            annorlunda, men någon brist på kontakter har icke förevarit nu,
            utan kontakterna har varit mycket frekventa.
          </note>
          <note>
            Så till sakdebatten, för den är trots allt viktigast.
          </note>
          <note>
            Vi sänder nu signaler till det övriga Europa, att vi har en öppenhet
            för framtiden, och detta är det viktiga. Vi är inte låsta i formuleringar
            från det förgångna, men det är också för tidigt att låsa sig i
            formuleringar för en framtid som fortfarande taktiskt är oviss.
            Vi vill vara med och bygga upp utan inskränkningar. Ett engagemang
            i ESK-
          </note>
          <note>
            processen är en självklarhet. Detta kommer vi att fullfölja genom
            ett samarbete med bl.a. Frankrike för att försöka aktivera ESK
            ytterligare. Men där till kommer att vi nu är beredda att gå in
            i ett utrikes- och säkerhetspolitiskt samarbete inom ramen för
            den Europeiska unionen. Vi går in i samarbetet därför att vi delar
            de politiska målsättningar som ligger bakom detta samarbete, och
            vi gör det i medvetenheten om att detta är ett samarbete som är
            öppet för framtiden. Det är förvisso inte någon militär allians,
            och det påverkar inte våra förpliktelser att svara för vårt eget
            försvar.
          </note>
          <note>
            När Gudrun Schyman talar om att det skulle pågå en upprustning
            av det svenska försvaret vill jag bara säga henne, att jag tror
            inte att den uppfattningen riktigt kommer att delas av alla de
            politiker -- säkert också från vänsterpartiet -- som blir verksamma
            på orter vilka under kommande år drabbas av de stora omstruktureringar
            som sker när vi lägger ner ett betydande antal fredsförband --
            såsom en följd av omstruktureringen av det svenska försvaret,
            både på grund av dess egna strukturella problem och på grund av
            den förändrade säkerhetspolitiska miljön.
          </note>
          <note>
            Men kan vi från denna kammare i dag sända en signal om grundläggande
            enighet enligt ungefärligen de riktlinjer som jag redovisat och
            om en öppenhet för ett säkerhetspolitiskt samarbete i det nya
            Europa, för att därmed lägga den delvis något ynkliga procedurdebatten
            till handlingarna, så tror jag att vi gjort en insats som vi litet
            till mans kan vara nöjda med.
          </note>
          <note type="speaker">
            Anf. 25 GUDRUN SCHYMAN (v):
          </note>
          <note>
            Herr talman! Jag skulle vara väldigt glad om vi kunde ge signaler,
            i detta politiska signalsystem som nu utvecklar sig alltmer, om
            ett säkerhetspolitiskt samarbete under förutsättning att det säkerhetspolitiska
            samarbetet går ut på militär nedrustning och avspänning samt stopp
            för den internationella vapenhandeln, inkl. svensk vapenexport.
            Det är några av de ingredienser som jag tycker skulle finnas i
            ett säkerhetspolitiskt samarbete och som jag inte kan se röken
            av i den
          </note>
          <note>
            Europeiska unionens säkerhets- och försvarspolitiska samarbete.
            Där talar man tyvärr inte i de termerna. Jag har inte ens hört
            att man talar om kärnvapennedrustning.
          </note>
          <note>
            Jag tycker att Sveriges säkerhetspolitiska linje i det här läget
            skulle vara att utveckla neutralitetspolitiken till att bli ett
            aktivt redskap i arbetet för internationell nedrustning, avspänning
            och fred globalt, inte bara vad gäller Västeuropa.
          </note>
          <note>
            Jag tycker att den svenska regeringen, som ju i dag fortfarande
            ändå regerar ett land som är neutralt och alliansfritt, skulle
            ta sådana initiativ i förhållande till de stormakter som omger
            oss, att det blev en rejäl nedrustning och så att man flyttade
            bort de eventuella hot- och konfliktskäl som finns.
          </note>
          <note>
            Detta skulle innebära ett förverkligande av den gamla tanken
            på Norden som en kärnvapenfri zon.
          </note>
          <note>
            Det skulle också innebära ett förverkligande av tanken på Östersjön
            som ett fredens hav och kanske på sikt som ett demilitariserat
            område. Vi har i dag i Central- och Östeuropa fler neutrala länder
            än någonsin, Carl Bildt. Det skulle kunna vara en utgångspunkt
            för att utveckla den svenska neutralitetspolitiken till ett aktivt
            redskap också för utveckling av fred och demokrati i Östeuropa.
            Men detta gör inte den svenska regeringen. Den svenska regeringen
            tittar enbart och djupt in i den
          </note>
          <note>
            Europeiska unionen och det säkerhets- och försvarspolitiska samarbetet
            där. Detta tycker jag är att beklaga -- mycket, faktiskt.
          </note>
          <note>
            Det är fel signaler. Jag tycker att det gamla, doktrinära tänkandet
            vad gäller det svenska militära försvaret är att beklaga, även
            om jag vet att många politiker står upp för sina regementen.
          </note>
          <note>
            Detta är det svenska militärindustriella kommunalekonomiska arbetsmarknadspolitiska
            komplexet, som inte har någonting att göra med en faktisk säkerhetspolitisk
            situation runt våra gränser. Det är enligt min uppfattning säkerhetspolitiken
            som skall styra utvecklingen av det militära försvaret och ingenting
            annat.
          </note>
          <note>
            Sedan till frågan om vänsterpartiet och utrikesnämnden. Jag trodde
            inte, Carl Bildt, att det var storleken som var avgörande. Man
            brukar ju ibland säga att det inte är så. Tydligen är storleken
            avgörande vad gäller den svenska demokratin.
          </note>
          <note>
            Även detta är en uppfattning som det enligt min mening är beklagansvärt
            att Carl Bildt har.
          </note>
          <note type="speaker">
            Anf. 26 PIERRE SCHORI (s):
          </note>
          <note>
            Herr talman! Vi är, statsministern, beredda att fortsätta vår
            konsultverksamhet när det gäller svensk säkerhetspolitik. Jag
            tror att detta är bra.
          </note>
          <note>
            Men då skall vi ha en ömsesidig respekt.
          </note>
          <note>
            Anledningen till att vi efterlyser samråd är enbart att vi vill
            lägga fast en gemensam grundlinje i dessa viktiga frågor.
          </note>
          <note>
            Jag ställde en fråga som statsministern glömde att besvara, nämligen
            om han i det koncept vi skall ha när det gäller militär alliansfrihet
            och att vi skall stå neutrala i händelse av krig i vårt närområde
            också vill inbegripa att detta utesluter militärt förpliktande
            samarbete med andra stater. I så fall kan vi vara helt överens
            om grundlinjen.
          </note>
          <note>
            Sedan är det givet att vi, på basis av denna linje, skall vara
            öppna och flexibla när det gäller framtiden. I detta sammanhang
            har socialdemokratin varit med om att introducera begreppet gemensam
            säkerhet.
          </note>
          <note>
            Jag tror att det vore bra för den fortsatta debatten om från
            den här dagen ingen försöker ta monopol på framtidsvisioner eller
            på att vara bäst på detta.
          </note>
          <note>
            Det gagnar ingenting att gå tillbaka i historien, och jag tror
            inte att någon skulle vinna på det.
          </note>
          <note>
            För mig har detta varit en positiv dag. Vi står kvar i vår kritik
            av den formella hanteringen av denna fråga, som skulle ha kunnat
            bli mer än ett formellt problem. Men, med hjälp av Gregorius VII
            och
          </note>
          <note>
            Henrik IV, har vi åter landat här i riksdagen och kommit till
            en grundläggande enighet i de här viktiga frågorna. Jag är glad
            för detta. Jag är glad för att statsministern har gjort den insatsen,
            jag är glad för att Gudrun Schyman ställde sin interpellation,
            och jag är glad för att jag var med i debatten. Tack!
          </note>
          <note type="speaker">
            Anf. 27 Statsminister CARL BILDT (m):
          </note>
          <note>
            Herr talman! Låt mig i all korthet börja med
          </note>
          <note>
            Gudrun Schyman. Vore jag företrädare för vänsterpartiet -- detta
            är en i allra högsta grad akademisk utgångspunkt för debatten
            -- skulle jag vara mycket försiktig när jag talade om fred och
            frihet i Europa. Det främsta hindret för fred och frihet i Europa
            har nämligen varit det kommunistiska välde som har rått över halva
          </note>
          <note>
            Europa. Vi kan diskutera inslag i vänsterpartiets och f.d. vänsterpartiet
            kommunisternas förflutna, men det är ingen ärorik kamp mot kommunismen
            och det kommunistiska förtrycket som vi har sett från vänsterpartiets
            sida.
          </note>
          <note>
            Vi har sett två mycket viktiga händelser under det senaste året:
            Sovjetkommunismens och
          </note>
          <note>
            Sovjetväldets fall och de baltiska staternas frihet.
          </note>
          <note>
            Inte ens en renodlat stalinistisk historieskrivning med dess
            förvridning av historien skulle kunna tilldela vänsterpartiet
            någon heroisk roll i någon av dessa för Europas och för Sveriges
            framtid så betydelsefulla processer.
          </note>
          <note>
            Så till Pierre Schori. Även jag vill uttala min uppskattning
            för Pierre Schoris konstruktiva och ofta tankeväckande insatser
            i den debatt som är nödvändig vad gäller hur vi skall anpassa
            vår utrikes- och säkerhetspolitik till det förändrade läget. Detta
            innebär inte nödvändigtvis att vi alltid tycker exakt samma sak.
            I den levande debatt som nu måste föras ligger enligt min mening
            ett nationellt värde. Vi är eniga om vissa grundlinjer som gäller
            i dag, samtidigt som vi är eniga om den öppenhet för framtiden
            som är genuint känd av oss men som också självfallet är en nödvändighet
            när vi går in i ett nära utrikes- och säkerhetspolitiskt samarbete
            som är så öppet för framtiden som faktiskt är fallet när det gäller
            det samarbete som utvecklas i den europeiska unionen.
          </note>
          <note>
            Detta innebär att vi, under den tid vi i dag kan överblicka,
            bibehåller möjligheten till neutralitet vid krig i vårt närområde.
            Det innebär inte att neutraliteten är automatisk. Det går att
            föreställa sig europeiska konfliktsituationer där det inte är
            den folkrättsliga neutraliteten utan snarare engagemanget i en
            europeisk konfliktlösning som skall vara det dominerande draget
            i vår politik. Till detta får vi anledning att återkomma.
          </note>
          <note>
            Vi skall inte ingå i några militära allianser. Det gör vi inte
            i dag. Vi markerar öppenheten inför framtiden, och jag tror att
            vi med detta har möjlighet att föra diskussionen vidare på ett
            konstruktivt sätt och på en i alla viktiga avseenden gemensam
            grund.
          </note>
          <note>
            Tredje vice talmannen anmälde att Gudrun
          </note>
          <note>
            Schyman anhållit att till protokollet få antecknat att hon inte
            ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1991/92:55 om sockerbruket på Gotland
          </note>
          <note>
            Anf. 28 Näringsminister PER WESTERBERG
          </note>
          <note>
            (m):
          </note>
          <note>
            Herr talman! Ulla Pettersson har frågat mig vad regeringen kan
            och avser att göra för att rädda verksamheten vid sockerbruket
            i Roma.
          </note>
          <note>
            I fallet Roma har ett konsortium, där bl.a. Arla ingår, erbjudit
            sig att köpa sockerbruket för att i första hand tillgodose eget
            sockerbehov.
          </note>
          <note>
            Sockerbolaget har avböjt erbjudandet.
          </note>
          <note>
            En nyetablering på sockermarknaden vore välkommen, dels för att
            en ökad konkurrens alltid är vitaliserande på en marknad, dels
            för att en fortsatt sockerproduktion på Gotland även har betydelse
            för sysselsättningen. Det måste dock överlåtas till de enskilda
            företagen, i detta fall
          </note>
          <note>
            Sockerbolaget och Procordia, att självständigt och på marknadsmässiga
            grunder fatta sina beslut.
          </note>
          <note>
            I samband med nedläggningen av sockerbruket i
          </note>
          <note>
            Mörbylånga har Sockerbolaget aviserat sin avsikt att ställa resurser
            och kompetens till förfogande för att skapa alternativ sysselsättning.
            Jag utgår från att bolaget vidtar liknande åtgärder när det gäller
          </note>
          <note>
            Roma.
          </note>
          <note>
            Näringsfrihetsombudsmannen har prövat frågan om Sockerbolagets
            ovilja att sälja Roma sockerbruk. Näringsfrihetsombudsmannen konstaterar
            att det inte finns någon möjlighet att med stöd av konkurrenslagen
            framtvinga en försäljning. Det kan dock nämnas att konkurrenskommittén
            i sitt huvudbetänkande föreslagit möjligheten att dela upp existerande
            monopolföretag i sådana fall där någon annan framkomlig väg att
            skapa fungerande konkurrens inte finns. Förslaget bereds för närvarande.
          </note>
          <note>
            Sockerbetsodlingen och sockerproduktionen i
          </note>
          <note>
            Sverige är för närvarande skyddad genom gränsskyddet för socker,
            varigenom införselavgifter balanserar prisskillnader mot världsmarknaden.
            I
          </note>
          <note>
            samband med förhandlingar om ett internationellt sockeravtal
            har Sverige förklarat sig berett att på sikt sträva efter att
            skapa utrymme för en import av socker svarande mot 10--15 % av
            den svenska sockerförbrukningen. Det innebär alltjämt en relativt
            hög självförsörjning men även en ökad konkurrens på hemmamarknaden.
            Den framtida nivån på gränsskyddet för socker behandlas i
          </note>
          <note>
            GATT-förhandlingarna. Vid ett EG-medlemskap, då gränsskyddet
            tas bort, ökar sannolikt konkurrensen från de europeiska sockerbetsodlarna.
          </note>
          <note>
            Sockerbolaget, som i dag har hela den svenska sockermarknaden,
            förbereder sig att möta en ökad internationell konkurrens, bl.a.
            genom att sänka kostnadsnivån. En strukturrationalisering av verksamheten
            genomförs. Den innebär bl.a. att sockerbruket på Gotland kommer
            att läggas ned.
          </note>
          <note>
            Med hänsyn till den betydelse som sockerbruken på
          </note>
          <note>
            Gotland och Öland har för sysselsättningen har riksdagen bedömt
            att det inte är rimligt med en omedelbar nedläggning med mindre
            än att det stöd till driften av bruken som lämnas över statsbudgeten
            skall fortsätta under en övergångsperiod, vilken i fråga om Roma
            sockerbruk sträcker sig längst t.o.m. 1995 års sockerkampanj.
          </note>
          <note>
            Riksdagen har vidare beslutat (prop. 1990/91:87)
          </note>
          <note>
            att de 3,5 milj.kr. per år som tidigare lämnades som arealbidrag
            till betodlingen på öarna, fr.o.m. den 1
          </note>
          <note>
            juli 1991 skall användas till att förstärka länsanslaget i resp.
            län för att underlätta anpassning och finna alternativ sysselsättning.
            Riksdagen har i detta sammanhang också framhållit Sockerbolagets
            ansvar för att finna alternativ produktion och möjlighet för alternativ
            sysselsättning.
          </note>
          <note>
            Utvecklingen inom jordbruket och den konkurrenssituation som
            Sockerbolaget kommer att möta framtvingar rationaliseringsåtgärder.
          </note>
          <note>
            Dessa är sannolikt nödvändiga för att effektivisera verksamheten
            och klara sysselsättningen för den personal som för närvarande
            kan beräknas vara sysselsatt med sockerproduktion.
          </note>
          <note>
            Sammanfattningsvis vill jag säga att en strukturrationalisering
            inom sockerindustrin synes behövlig och att statsmakterna har
            beslutat om åtgärder för att minska verkningarna.
          </note>
          <note type="speaker">
            Anf. 29 ULLA PETTERSSON (s):
          </note>
          <note>
            Herr talman! Jag ber att få tacka för svaret på min interpellation.
          </note>
          <note>
            För en månad sedan stod jag i en annan talarstol i
          </note>
          <note>
            Gotlands kommunfullmäktige och diskuterade vad som kan göras
            för att rädda den sysselsättning som sockerodling och sockertillverkning
            skapar på
          </note>
          <note>
            Gotland. Jag kan berätta att jag då fick ytterligare bevis på
            att näringsministern på Gotland har partivänner som hyser ett
            stort hopp om att regeringen skall rädda verksamheten vid bruket.
            I
          </note>
          <note>
            den nu aktuella situationen skulle det ske genom att regeringen
            utnyttjar sitt ägarinflytande via
          </note>
          <note>
            Procordia och ser till att bruket kan säljas.
          </note>
          <note>
            När man lyssnar på näringsministerns svar kan man konstatera
            att svaret på min fråga vad regeringen skall göra för att rädda
            bruket är: ingenting. Svaret låter dessutom helt kategoriskt.
            Det är ju inte ovanligt att de svar på interpellationer och frågor
            som lämnas här i kammaren är något svävande, eftersom regeringen
            -- av vilket slag den än är --
          </note>
          <note>
            gärna vill behålla en viss rörelsefrihet. I detta svar ser jag
            inga sådana oklarheter. Näringsministern får korrigera mig om
            jag har fel.
          </note>
          <note>
            Jag måste säga att jag uppskattar statsrådets uppriktighet, men
            jag vet att många blir besvikna, inte minst de centerpartister
            som i valrörelsen sade att det var klart att bruket skall vara
            kvar och att man skulle se till att så blev fallet om man kom
            med i regeringen. Tyvärr satt inte dessa centerpartister inne
            med det trollspö som de ville ge sken av att ha, och detta är
            jag och praktiskt taget alla andra gotlänningar djupt oroliga
            över.
          </note>
          <note>
            Jag utgår från att näringsministern är helt införstådd med den
            näringslivsstruktur som gäller på Gotland, där jordbruket är en
            huvudnäring och förädling av jordbruksprodukter står för en tredjedel
            av den industri som finns. Jag utgår från att det är en ren lapsus
            att det i svarets tredje stycke litet nonchalant sägs att sockerproduktionen
            på
          </note>
          <note>
            Gotland ''även har betydelse för sysselsättningen''.
          </note>
          <note>
            Det är väl en mycket mild skrivning, eftersom denna verksamhet
            faktiskt helt eller delvis ger utkomst åt tusentalet personer.
          </note>
          <note>
            Mot bakgrund av den diskussion som har förekommit och den stora
            betydelse som denna fråga har för Gotlands län är jag mån om att
            få en helt klar bild av vad detta svar baserar sig på. Min interpellation
            gällde vad regeringen kan och avser göra. Jag vill därför precisera
            mig genom att fråga:
          </note>
          <note>
            Är regeringen av formella skäl förhindrad att göra något ingripande,
            eller är det en lämplighetsbedömning som har gjorts? Det skulle
            också vara intressant att få höra hur näringsministern rent principiellt
            ser på ansvaret för denna nedläggning. Har regeringen över huvud
            taget ett ansvar, eller vilar ansvaret helt och hållet på Sockerbolaget?
          </note>
          <note type="speaker">
            Anf. 30 ANNIKA ÅHNBERG (v):
          </note>
          <note>
            Herr talman! Under ganska många år har betodlare och anställda
            vid sockerbruken på Öland och Gotland levt med ovissheten och
            med vetskapen om att Sockerbolaget helst av allt skulle vilja
            lägga ner verksamheten. Inom ramen för jordbruksprisregleringssystemet
            har riksdagen varje år avsatt medel som varit avsedda att gå till
          </note>
          <note>
            Sockerbolaget som en ersättning för att man upprätthöll produktionen
            vid öbruken. De här pengarna använde Sockerbolaget aldrig till
            att investera eller utveckla verksamheten i öbruken, utan de gick
            på annat sätt in i Sockerbolagets verksamhet. Det var pengar som
            i slutändan betalades av livsmedelskonsumenterna i Sverige.
          </note>
          <note>
            Konsumenter har också upplevt hur Sockerbolaget fungerar, som
            ju har totalt monopol i branschen.
          </note>
          <note>
            Man har ju t.ex. försökt minska förpackningsstorlekar utan att
            sänka priserna. Hela denna situation visar hur en industri kan
            bli ganska slö och lat när den har totalt monopol.
          </note>
          <note>
            Man kan också jämföra Sockerbolagets verksamhet med andra verksamheter
            med avseende på framtiden, när man vet att t.ex. framtagandet
            av bioplaster, som sockerbetan kan användas som råvara till, skulle
            vara oerhört värdefullt därför att det skulle hjälpa till att
            lösa en hel del av det moderna industrisamhällets miljöproblem.
            Många förpackningar och annat som vi använder i vårt samhälle
            skulle kunna baseras på en biologisk produktion, och med produkter
            som kunde gå in i ett fungerande kretslopp skulle avfallsproblematiken
            vara löst. Sockerbolaget har inte avsatt några resurser för den
            typen av utvecklingsarbete. Jag tror att vi kan vara överens om
            att det är ett skrämmande exempel på hur ett företag med hjälp
            av totalt monopol kan tillåta sig att vara ganska slött.
          </note>
          <note>
            Då skulle man tycka att den nya regeringen, som ju i andra sammanhang
            talar så varmt om behovet av konkurrens, skulle inse nödvändigheten
            av konkurrens också på det här området och försöka hitta vägar
            att stödja de aktörer som nu är beredda att gå in och ge Sockerbolaget
            en match. Men statsrådet konstaterar bara i sitt svar att den
            nuvarande konkurrenslagstiftningen inte ger några sådana möjligheter.
            Staten kunde, som stor ägare i
          </note>
          <note>
            Sockerbolaget -- det är ett hälften--hälftenägarskap -- ta upp
            en sådan här diskussion.
          </note>
          <note>
            Statsrådet skriver i slutet av svaret att ''en strukturrationalisering
            inom sockerindustrin synes behövlig''. Han ger alltså indirekt
            Sockerbolaget sitt stöd. Det är ett synsätt som rimmar mycket
            illa med det tal man annars brukar föra om behovet av konkurrens.
          </note>
          <note>
            Jag måste säga att jag är mycket missnöjd med detta svar från
            statsrådet. Det skulle vara på sin plats att regeringen i stället
            redovisade hur man offensivt kunde agera för att försöka bevara
            och utveckla denna verksamhet, som är av så oerhört stor betydelse
            för Gotland. Jag tycker också att svaret är litet nonchalant,
            när statsrådet bara konstaterar och accepterar den situation som
            råder.
          </note>
          <note type="speaker">
            Anf. 31 GUNHILD BOLANDER (c):
          </note>
          <note>
            Herr talman! Sockernäringen på Gotland och därmed Roma sockerbruks
            möjligheter att alltfort få verka i näringslivet på ön har diskuterats
            många gånger i denna kammare. Senast var det under förra riksmötet,
            i anledning av att den socialdemokratiska regeringen inte längre
            ville låta det statliga stödet till öbruken utgå via statsbudgeten
            -- ett regionalpolitiskt stöd som för
          </note>
          <note>
            Romabrukets del låg på ca 12 miljoner. Med största sannolikhet
            är det ett av de effektivaste regionalpolitiska medel som passerat
            statsbudgeten.
          </note>
          <note>
            I ett antal utredningar har slagits fast att sockerproduktionen
            på Gotland har utomordentligt stor betydelse ur regional synpunkt
            och sysselsättningssynpunkt och att det inte är möjligt att avveckla
            verksamheten utan att likvärdiga alternativ skapas. Med tanke
            på att ca
          </note>
          <note>
            1 000 hushåll är beroende av verksamheten skulle den regionalpolitiska
            effekten för det begränsade område som Gotland utgör bli orimligt
            stor. Ändå var det indragna stödet från regeringen den utlösande
            faktorn för Sockerbolaget att säga att man skulle lägga ner öbruken
            -- om än med en respittid för Romabruket på fem år.
          </note>
          <note>
            Med full insikt om situationens allvar påbörjades ett arbete
            på olika fronter, varav en är länsstyrelsens arbetsgrupp, som
            leds av förre landshövdingen Claes Elmstedt, där alla berörda
            parter är representerade och som söker just alternativen till
            sockerproduktionen. Den tidsfrist som gäller räcker som längst
            till 1995 års kampanj.
          </note>
          <note>
            Ett annat alternativ är då det intresse som har visats från ett
            konsortium med Arla som huvudintressent och som har anmält att
            man är beredd att överta bruket för tillverkning av socker att
            användas som råvara i egna industrier. Tyvärr har Sockerbolaget
            förklarat sig inte vara berett att sälja bruket, och detta är
            anledningen till interpellationen och det svar som statsrådet
            har lämnat här i dag.
          </note>
          <note>
            Den monopolliknande ställning som Sockerbolaget har haft i vårt
            land i snart 100 år har lett fram till att bolaget enligt 1990
            års redovisning hade en förräntning på insatt kapital på 18 %.
            I denna lönsamma koncern ingår Romabruket med 8 % av den totala
            omslutningen. Romabruket hävdar sig för övrigt väl vad lönsamheten
            beträffar, men lönsamhetsutvecklingen för betodlarna har tyvärr
            halverats på de tre senaste åren -- helt i linje med övrig jordbrukspolitisk
            verksamhet i vårt land.
          </note>
          <note>
            Sockerbolagets inställning att strukturrationaliseringar måste
            göras på så sätt att all sockerproduktion skall ske i Skåne är
            oacceptabel ur flera synpunkter. Gotland ligger nära stora konsumtionsområden
            och är närmaste granne till länder som i dag har hungersnöd.
          </note>
          <note>
            Dessutom visar erfarenheterna från fjolårets odling att det rent
            av är en fördel om en del, visserligen liten med 8 %, förläggs
            till annat område än Skåne.
          </note>
          <note>
            Gotland är därvid ett gott komplement. Vår lilla del av den totala
            sockerproduktionen kan inte utgöra något hinder för Sockerbolaget
            att genomföra rationaliseringar då det gäller övriga 92 %.
          </note>
          <note>
            I statsrådets svar förs ett resonemang om att
          </note>
          <note>
            Sverige i ett internationellt avtal har förklarat sig berett
            att skapa utrymme för import upp till 15 %.
          </note>
          <note>
            Det avtalet undertecknades av Mats Hellström i
          </note>
          <note>
            Genève 1983 och gällde ett antal år. Om det alltfort finns något
            sådant åtagande, har det i varje fall inte passerat riksdagen.
            Det är möjligt att det finns på regeringsnivå.
          </note>
          <note>
            I interpellationssvaret pekar statsrådet också på att
          </note>
          <note>
            Sockerbolaget förbereder sig för ökad internationell konkurrens,
            när EG-medlemskapet är ett faktum. Låt mig i all stillsamhet påpeka,
            att inom EG prioriteras faktiskt bl.a. bergstrakter och öar, så
            att den produktion som finns där också skall högförädlas på plats
            för att minska onödiga fraktkostnader.
          </note>
          <note>
            I sammanhanget bör också framhållas som en mycket stor plusfaktor
            att Romabruket har löst sin miljösituation, medan alla bruken
            i Skåne går på dispens från miljölagstiftningen. Det är värt att
            notera.
          </note>
          <note>
            Herr talman! Jag har förståelse för statsrådets inställning i
            huvudfrågan, att detta i huvudsak är ett ärende för de enskilda
            företagen, men nog hade det varit till fördel om regeringen, med
            visst ägarintresse i Procordia, kunde förmå
          </note>
          <note>
            Sockerbolaget att visa sitt samhällsansvar och medverka till
            att sockerproduktionen kunde bli kvar på Gotland. I annat fall
            ser jag fram mot det förslag till konkurrenslagstiftning som för
            närvarande bereds i regeringskansliet. Jag har för avsikt att
            återkomma i denna fråga då, om inte förr.
          </note>
          <note>
            Anf. 32 Näringsminister PER WESTERBERG
          </note>
          <note>
            (m):
          </note>
          <note>
            Herr talman! Först tycker jag att man skall ha klart för sig
            att Sockerbolaget självfallet skall bedriva sin verksamhet så
            rationellt som möjligt. Bolaget har självfallet skäl att försöka
            hålla sin kostnadsnivå så låg som möjligt med tanke på den ökande
            konkurrens som det kommer att utsättas för.
          </note>
          <note>
            När det gäller statens ägarandel i Procordia vill jag påpeka
            att staten sedan gammalt -- det är ju egentligen det gammla Statsföretag
            sammanslaget med det f.d. Volvodominerade Pharmacia -- äger
          </note>
          <note>
            33 % av aktiekapitalet och har 43 % av rösterna;
          </note>
          <note>
            Volvo har ungefär 43 % av rösterna och aktiekapitalet. Bolaget
            är börsnoterat. Staten kan inte gå in och dirigera vad bolaget
            skall göra eller inte göra. Aktiebolagslagen ställer entydigt
            krav på styrelsen i ett bolag att sköta bolaget på bästa sätt
            och med bolagets bästa för ögonen. Det är i synnerhet viktigt
            när det är ett bolag med flera ägare och självfallet när det finns
            många tusentals små aktieägare och företaget dessutom är börsnoterat.
            Vägen att ingripa via staten, via ordergivning eller direktiv
            till Procordia, dvs.
          </note>
          <note>
            vägen att ingripa via statens ägarandel, står alltså inte öppen.
          </note>
          <note>
            Jag noterade i mitt svar att näringsfrihetsombudsmannen gentemot
            konkurrenslagstiftningen hade prövat
          </note>
          <note>
            Sockerbolagets ovilja att sälja sockerbruket på
          </note>
          <note>
            Gotland. Jag vill poängtera att de borgerliga partierna i näringsutskottet
            vid den här tiden föregående år tog initiativ till tilläggsdirektiv
            till konkurrenskommittén, bitvis i strid med den dåvarande majoriteten
            i kammaren. Vi fick till slut ändå igenom att konkurrenskommittén
            skulle få direktiv om att man i extrema situationer med marknadsdominans
            som var skadlig skulle kunna bryta upp existerande företagskombinationer.
          </note>
          <note>
            Konkurrenskommittén har kommit tillbaka med ett sådant förslag.
            Det bereds för närvarande i departementet, och vi räknar med att
            kunna lämna någon form av förslag, i varje fall till lagrådet,
            under våren, i allra bästa fall till riksdagen under innevarande
            termin. Propositionen kommer att läggas fram allra senast i augusti.
          </note>
          <note>
            Vi räknar med att den nya konkurrenslagstiftningen skall träda
            i kraft den 1
          </note>
          <note>
            januari 1993. Då öppnas nya möjligheter att via gällande konkurrenslag
            komma till rätta med den här typen av problemställningar.
          </note>
          <note>
            Jag uppskattar självfallet att det finns andra som är intresserade
            av att driva sockerbruket i Roma. Men det måste, med nuvarande
            lagstiftning, grundas på någon form av frivillig överenskommelse
            mellan parterna i och med att nuvarande konkurrenslag inte medger
            något annat.
          </note>
          <note type="speaker">
            Anf. 33 ANNIKA ÅHNBERG (v):
          </note>
          <note>
            Herr talman! Statsrådet säger att Sockerbolaget självfallet skall
            ha rätt att bedriva sin verksamhet så rationellt som möjligt.
            Det är ju inte heller det som har ifrågasatts. Sockerbolaget har
            ju avsagt sig den här verksamheten -- det vill inte längre bedriva
            den.
          </note>
          <note>
            Varför skall bolaget ha rätt att utöver att bestämma om sin egen
            verksamhet bestämma om andras? Det är ju vad det handlar om i
            det här fallet -- man tillåter inte heller någon annan att försöka
            driva den här verksamheten, därför att det skulle kunna innebära
            en konkurrens med Sockerbolagets kvarvarande bruk i Skåne. Det
            är en fullkomligt oacceptabel situation att Sockerbolaget på det
            här sättet försöker behålla dominansen över en marknad.
          </note>
          <note>
            Jag tycker inte heller att det är riktigt att de tilläggsdirektiv
            till konkurrenskommittén som statsrådet talar om svarar mot just
            den här situationen. Det handlar ju i det här fallet inte om att
            bryta upp Sockerbolagets verksamhet. Det kanske i och för sig
            kan bli nödvändigt med tanke på dess fortsatt stora dominans,
            men här handlar det om möjligheten för någon annan att bedriva
            den verksamhet som Sockerbolaget inte längre är intresserat av.
          </note>
          <note>
            Om jag förstått statsrådet rätt innebär hans svar att det vid
            ingången av 1993 finns en ny konkurrenslagstiftning. Jag får verkligen
            hoppas att den nya regeringen inte ger vika för de starka intressegrupperingar
            som nu börjar mullra om att det inte alls är nödvändigt med någon
            förändring av den svenska konkurrenslagstiftningen. Men jag utgår
            från att regeringen kommer att se till att vi får en skärpt konkurrenslagstiftning.
            Avser statsrådet med sitt svar att man vid ingången av 1993 kommer
            att kunna göra någonting åt den konkreta situationen när det gäller
            Sockerbruket på
          </note>
          <note>
            Gotland?
          </note>
          <note type="speaker">
            Anf. 34 ULLA PETTERSSON (s):
          </note>
          <note>
            Herr talman! Det är inte svårt att hitta argument för att bevara
            sockerbetsodlingen och sockernäringen på Gotland. Problemet är
            att det inte hjälper hur mycket vi här för fram de argumenten
            eller hur mycket vi protesterar på
          </note>
          <note>
            Gotland. Det är tydligen så att i varje fall alla större politiska
            krafter här i landet gemensamt har kommit fram till att det inte
            går att rädda bruket. I
          </note>
          <note>
            den situationen drar näringsministern och jag möjligen litet
            olika slutsatser, kan jag tänka mig.
          </note>
          <note>
            Det förslag om ändring av konkurrenslagstiftningen som näringsministern
            tog upp är såvitt jag förstår inte heller aktuellt, eftersom det
            över huvud taget inte kommer att träda i kraft förrän nästa år.
            Det skall då föreligga en helt ny situation för att vi skall kunna
            dra nytta av den lagstiftningen, och det är ju högst tveksamt.
          </note>
          <note>
            Jag vill ta upp ännu en sak i näringsministerns svar, och det
            är övergångstiden. I svaret skriver statsrådet att övergångsperioden
            sträcker sig längst t.o.m. 1995 års sockerkampanj. Låt mig då,
            herr talman, påminna om att riksdagen vid sitt beslut i frågan
            uttalade -- jag citerar nu jordbruksutskottets betänkande 25:
            -- Regeringen bör återkomma till riksdagen i det fall problem
            skulle uppstå att få fram alternativ sysselsättning. Regeringen
            har väl inte glömt det tillkännagivandet?
          </note>
          <note type="speaker">
            Anf. 35 GUNHILD BOLANDER (c):
          </note>
          <note>
            Herr talman! Om sockerbolaget nu väljer att avveckla sockerbruket
            till en kostnad av 50--60
          </note>
          <note>
            miljoner och om alternativen inte finns, inte är färdiga eller
            inte är ekonomiskt bärkraftiga berörs tusentalet gotländska hushåll.
            Trots den stora arbetsmarknadspolitiska insats som har gjorts
            på
          </note>
          <note>
            Gotland under hösten är det 4 500 arbetssökande på Gotland i
            en total arbetskraft på 29 000
          </note>
          <note>
            personer.
          </note>
          <note>
            Situationen är alltså mycket allvarlig. Den här frågan måste
            få en positiv lösning. Jag tycker då att
          </note>
          <note>
            Arlas intresse för sockerbruket är en god affärsidé.
          </note>
          <note>
            Det är en typ av initiativ som det borde finnas fler av i dag.
          </note>
          <note>
            Jag ser framöver möjligheter att när den nya lagstiftningen kommit
            till stånd ta upp den här frågan i en ny omgång. Jag skulle vilja
            vädja till näringsministern att ta sig an den här frågan med all
            möjlig handlingskraft från regeringens sida, om inte förr så då.
          </note>
          <note>
            Frågan finns i dag på regeringens bord så till vida att ett enat
            Gotland har skrivit ett brev till statsministern. Alla politiska
            partier och de fackliga organisationerna har där i stor enighet
            beskrivit situationen. Därför utgår jag från att sista ordet inte
            sägs här och nu.
          </note>
          <note>
            Anf. 36 Näringsminister PER WESTERBERG
          </note>
          <note>
            (m):
          </note>
          <note>
            Herr talman! Självfallet kommer vi att följa de beslut och de
            direktiv som kommer från riksdagen -- det ligger i sakens natur.
          </note>
          <note>
            När det gäller Sockerbolaget och dess möjligheter att bestämma
            över andras agerande vill jag säga att det naturligtvis är fritt
            för andra att bygga upp nya sockerbruk. Men vad det nu är fråga
            om är såvitt jag förstår att Arla vill ta över Sockerbolagets
            sockerbruk, som bolaget har för avsikt att lägga ned. I den situationen
            krävs det någon form av frivillig överenskommelse, i och med att
            det inte finns möjlighet för staten att som minoritetsägare i
            ett delägt bolag gå in och beordra bolaget, som är börsnoterat,
            att göra det ena eller andra.
          </note>
          <note>
            Dessutom är nuvarande konkurrenslagstiftning svag. Det är därför
            vi från borgerlig sida har drivit kravet om skärpningar i konkurrenslagstiftningen.
          </note>
          <note>
            Vi driver den frågan hårt för att snabbt få fram den nya konkurrenslagstiftningen,
            som direkt skall göra det möjligt att framtvinga den här typen
            av lösningar, som skapar konkurrens och en mer fungerande marknad.
            Därmed borde den göra det möjligt att göra någonting på Gotland.
          </note>
          <note type="speaker">
            Anf. 37 ANNIKA ÅHNBERG (v):
          </note>
          <note>
            Herr talman! Även om näringsministern nu i sin senaste replik
            uttryckte sig något tydligare tycker jag inte att det var tydligt
            nog. Skall vi tolka näringsministerns ord så, att när den nya
            konkurrenslagstiftningen 1993 har införts kommer det att bli möjligt
            för andra intressenter att ta över och driva verksamheten vid
            Sockerbruket på
          </note>
          <note>
            Gotland? Kommer regeringen att använda lagstiftningen på det
            sättet, kommer man att se till att den följs och får de här konsekvenserna?
          </note>
          <note type="speaker">
            Anf. 38 ULLA PETTERSSON (s):
          </note>
          <note>
            Herr talman! Roma sockerbruk befinner sig egentligen i en fullständigt
            absurd situation. Bruket är inte olönsamt, det är effektivt, det
            har en duktig och stabil arbetsstyrka, det är ur miljösynpunkt
            kanske det bästa, med ett helt slutet vattensystem, produktionskostnaden
            ligger inte högre än för andra bruk, betan passar utmärkt att
            odla på
          </note>
          <note>
            Gotland och går bra in i det system med kreaturshållning som
            finns, osv. Ändå döms bruket ut av konkurrensskäl.
          </note>
          <note>
            Om jag inte alldeles har missuppfattat näringsministern finns
            det inte bara formella skäl till att man har sagt att den här
            utvecklingen är okej, utan det här är en utveckling som är acceptabel
            också därför att vi enligt regeringens uppfattning skall ha en
            bättre struktur på vårt näringsliv. Jag har svårt att förstå att
            man gör så, och jag blir skrämd vid tanken på våra andra förädlingsindustrier
            på Gotland. Det kan ju bara inte vara så att Gotland ligger fel
            för att ha livsmedelsindustri; det skulle vara förödande.
          </note>
          <note>
            Avslutningsvis tycker jag att det skulle vara intressant att
            få någon kommentar av näringsministern till just det problemet
            och kanske ett litet råd att ta med hem.
          </note>
          <note>
            Anf. 39 Näringsminister PER WESTERBERG
          </note>
          <note>
            (m):
          </note>
          <note>
            Herr talman! I en marknadsekonomi ligger det i sakens natur att
            fristående bolag själva fattar beslut om vad som är rationellt,
            riktigt och bäst för bolaget. Om förädlingsindustrierna anser
            det vara rationellt och riktigt att driva industrier på Gotland
            kommer de säkerligen att göra det, men det kan inte vara en sak
            för regering och riksdag att pröva om varje enskild industrianläggning
            är lönsam på det ena eller andra stället.
          </note>
          <note>
            Annika Åhnberg frågade om införandet av den skärpta konkurrenslagstiftningen.
            Det förutsätter självfallet att vi får stöd i riksdagen för denna
            skärpning av konkurrenslagen, som i så fall skulle gälla fr.o.m.
            den 1 januari 1993. Sedan är det upp till de konkurrensvårdande
            myndigheterna -- det blivande konkurrensverket, som även näringsfrihetsombudsmannen
            enligt vad som föreslås skall inordnas i -- att ta ställning till
            de här frågorna. Men vi har då skapat verktygen för dem att åstadkomma
            en rejäl och fungerande konkurrens. Jag är mycket optimistisk
            om deras ambitioner och vilja att verkställa detta, om de får
            verktygen.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1991/92:54 om
          </note>
          <note>
            Nordirland och de mänskliga rättigheterna
          </note>
          <note>
            Anf. 40 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Ingbritt Irhammar har i en interpellation frågat
            om jag i lämpligt sammanhang ämnar aktualisera händelser och frågeställningar
            rörande rättsöverträdelser av brittiska säkerhetsstyrkor på Nordirland,
            med representanter för Storbritanniens regering.
          </note>
          <note>
            Kännetecknande för dagens konflikt på Nordirland är att den har
            fortgått under flera decennier utan att parterna har förmått lösa
            dess grundläggande problem: hur få Nordirlands befolkning att
            mönstra kraft nog för att bryta med sekelgamla ömsesidiga fiendebilder,
            och jämka samman till synes oförenliga ståndpunkter om Nordirlands
            tillhörighet. Skall öns norra del förenas med Irland, såsom de
            irländska nationalisterna önskar? Eller skall den förbli en del
            av Storbritannien, som
          </note>
          <note>
            Nordirlands unionister vill?
          </note>
          <note>
            De brittiska och irländska regeringarna har i ett avtal från
            1985, det s.k. Hillsborough-avtalet, för sin del utfäst sig att
            stödja en återförening på fredlig väg om och när en majoritet
            av Nordirlands befolkning så önskar. De båda regeringarna noterade
            samtidigt att denna förutsättning då ännu inte förelåg.
          </note>
          <note>
            Otaliga försök har gjorts att förmå de irländska nationalisterna,
            vilka hämtar sitt stöd bland
          </note>
          <note>
            Nordirlands katolska minoritet, och unionisterna, vars stöd kommer
            från Nordirlands protestantiska majortiet, att lösa sin konflikt.
            Men försöken har var gång stupat på den ena eller andra partens
            ovilja eller oförmåga till kompromiss och försoning. Och i kompromisslöshetens
            spår har en förskräckande cykel av våld och motvåld kunnat registreras.
            Enbart 1991 har över 90 personer dödats i Nordirland i terrordåd.
          </note>
          <note>
            Våldet har inte sällan drabbat befolkningen urskillningslöst.
            Provisoriska IRA, en irländsk nationalistisk terrorgrupp, har
            exemepelvis använt sig av såväl s.k. ''mänskliga bomber'' som
            av bombdåd på offentliga ställen såsom regeringsbyggnader, varuhus
            och järnvägsstationer, och detta även i andra delar av
          </note>
          <note>
            Storbritannien. Den s.k. Ulster Volunteer Force och andra unionistiska
            terrorgrupper, har å sin sida också trappat upp våldet. Samtidigt
            bör man komma ihåg, att dessa våldsgrupper är mycket små, men
            väl synliga, element i det nordirländska samhället. Detta är en
            aspekt som inte alltid uppmärksammas.
          </note>
          <note>
            Den svårlösta konflikten drabbar en av Europas äldsta rättsstater.
            I den konfliktladdade situationen på Nordirland har understundom
            också rättsstatens normala spelregler kommit att överträdas. Detta
            är självfallet alltid betänkligt, var det än sker. Men det bör
            tilläggas att såväl den brittiska regeringen, som de rättsvårdande
            instanserna själva, också på olika sätt visat vilja att komma
            till rätta med påtalade rättsöverträdelser.
          </note>
          <note>
            Den brittiska regeringen har under senare år och i nära samarbete
            med Irlands regering gjort aktningsvärda försök att lösa konflikten.
            Den har bl.a. satsat på ekonomiska program som också gynnar Nordirlands
            eftersatta katolska minoritet.
          </note>
          <note>
            Regeringen lyckades under våren 1991 för första gången på många
            år att förmå unionister och nationalister att sätta sig ned vid
            samma förhandlingsbord för en dialog om bl.a. självstyre för Nordirland.
            Samtalen suspenderades tills vidare, sedan det visat sig att tillräcklig
            vilja till nytänkande och kompromisser ännu inte fanns hos alla
            parter. Men samtalen representerade ändå något nytt, positivt
            och viktigt i denna långa konflikt. Och ansträngningar görs för
            att åter få dem i gång.
          </note>
          <note>
            Jag anser självfallet att dessa konstruktiva försök att bryta
            våldets och misstrons onda cirklar är värda omvärldens och vårt
            eget stöd. Det är främst detta synsätt som regeringen bör företräda
            när den nordirländska konflikten berörs vid samtal med de brittiska
            och irländska regeringarna.
          </note>
          <note>
            Förhandlingar, ej gevärskulor eller hemmagjorda bomber, är den
            enda väg på vilken Nordirlands prövade befolkning kan uppnå fred.
          </note>
          <note type="speaker">
            Anf. 41 INGBRITT IRHAMMAR (c):
          </note>
          <note>
            Herr talman! Tack för svaret på min interpellation.
          </note>
          <note>
            Men jag vill inledningsvis säga att jag inte tycker att jag har
            fått ett tydligt svar på min fråga, och därför är jag inte heller
            helt nöjd med svaret. Jag frågade om man från svenska regeringens
            sida i lämpligt sammanhang tänker aktualisera olika händelser
            och frågeställningar med representanter för
          </note>
          <note>
            Storbritanniens regering vad gäller brott mot mänskliga rättigheter
            begångna av brittiska staten och brittiska soldater -- brott som
            skett på
          </note>
          <note>
            Nordirland.
          </note>
          <note>
            Jag får till svar att svenska regeringen i sina kontakter med
            brittiska myndigheter snarare ämnar ta upp frågan om möjligheter
            att på fredlig väg via förhandlingar söka lösa den mångåriga konflikten
            och att ge stöd för en sådan process. Det är egentligen inte svar
            på min fråga. Däremot är det en viktig information och ett viktigt
            ställningstagande från vår regerings sida om att vi skall stödja
            en fredsprocess på Nordirland. Det är något som jag självfallet
            ställer mig helt bakom.
          </note>
          <note>
            Jag är inte heller ute efter att man skall ta ställning för den
            ena eller den andra parten i denna konflikt.
          </note>
          <note>
            Det vill jag också poängtera. Det är för mig helt klart att båda
            sidor i konflikten gör sig skyldiga till allvarliga övergrepp
            och har gjort så i flera år.
          </note>
          <note>
            Konflikten på Nordirland har t.ex. åter trappats upp -- precis
            som framgick av svaret -- efter det att fredssamtalen mellan de
            politiska parterna på
          </note>
          <note>
            Nordirland, den brittiska regeringen och regeringen i Dublin,
            som skett inom ramen för det engelsk-irländska fördraget från
            år 1985 bröt samman förra sommaren. Protestantiska extremister
            har varit nästan lika aktiva som IRA, och därmed har också de
            värsta farhågorna vad gäller våldsaktiviteter besannats efter
            det politiska sammanbrottet.
          </note>
          <note>
            Som jag sade tidigare är jag alltså inte ute efter att man skall
            ta ställning för den ena eller andra sidan i konflikten. Båda
            sidor begår allvarliga våldsbrott som måste kritiseras. Men som
            jag uttalar i min interpellation är det skillnad på när enskilda
            människor, resp. olika organisationer begår brott mot mänskliga
            rättigheter och internationella konventioner jämfört med när en
            stat begår samma brott. Särskilt anmärkningsvärt är att
          </note>
          <note>
            Storbritannien, som är en av våra äldsta rättsstater i
          </note>
          <note>
            Europa men också i världen, begår dessa brott mot mänskliga rättigheter.
          </note>
          <note>
            Amnesty international har som jag nämnde i min interpellation
            kritiserat olika övergrepp av brittiska staten på Nordirland.
            Det har gällt misshandel, omtvistade rättegångar, tortyr av misstänkta
            terrorister i häkte men kanske framför allt upprepade fall av
            dödsskjutningar. Amnesty har också sedan 1985 upprepade gånger
            krävt att den brittiska regeringen skall inrätta en oberoende
            juridisk undersökning av samtliga dödsskjutningar sedan 1982.
            Det är nödvändigt att få kartlagt alla fakta och värdera de i
            sammanhanget aktuella lagarna och undersökningsprocesserna. Enligt
          </note>
          <note>
            Amnesty är bl.a. de lagar som reglerar beväpnad brittisk personals
            användande av dödligt våld ineffektiva och vagt formulerade i
            jämförelse med internationella konventioner.
          </note>
          <note>
            Jag tror nog att vi är flera som har hört talas om eller kanske
            sett filmatiseringen av fallet med de sex fångarna som 1975 dömdes
            för sprängattentatet i
          </note>
          <note>
            Birmingham, de s.k. Birminghams six. De hade dömts på felaktiga
            bevis vid rättegången. Fångarna hade misshandlats, och bekännelsen
            och bevisföringen hade fabricerats. Dessa numera ganska kända
            personer är tyvärr inte de enda som har drabbats av bristen på
            rättssäkerhet i
          </note>
          <note>
            Storbritannien. Flera liknande uppmärksammade fall har skett.
            Det är den här typen av övergrepp som jag menar att vi från svensk
            sida bör ta upp med den brittiska staten. Det är viktigt att stödja
            fredsprocessen, men det stödet får inte utesluta att man kritiserar
            brott mot mänskliga rättigheter, särskilt när de begås av en stat.
            Det är särskilt viktigt att vi betonar vikten av att Storbritannien
            respekterar de konventioner som man har undertecknat.
          </note>
          <note>
            Jag vill därför än en gång ställa frågan om det inte vore lämpligt
            att vi samtidigt som vi stödjer fredsprocessen även skulle ta
            upp de brott som begås. Det är viktigt att vi vågar göra det,
            även gentemot en erkänd gammal rättsstat som
          </note>
          <note>
            Storbritannien, och påtala de brott som begås.
          </note>
          <note type="speaker">
            Anf. 42 INGELA MÅRTENSSON (fp):
          </note>
          <note>
            Herr talman! En långvarig och allvarlig konflikt pågår på Nordirland.
            Vi har all anledning att oroa oss för den i Europa. Inte minst
            med tanke på den integration och det samarbete som skall gälla
            i
          </note>
          <note>
            Europa bör vi också se till att lösa de konflikter som har pågått
            under mycket lång tid. Det gäller konflikten både på Cypern och
            på Nordirland. Det har nu tillkommit nya konflikter, men det gäller
            också att uppmärksamma de gamla.
          </note>
          <note>
            I svaret tar utrikesministern mest upp hur man skall lösa situationen
            rent politiskt. I botten finns dock sociala problem, och mycket
            handlar om sociala orättvisor gentemot en minoritet på Nordirland.
          </note>
          <note>
            Arbetslösheten har t.ex. förfärande höga siffror inom katolska
            områden. Det finns en stor skillnad när det gäller rätten till
            arbete. Det finns de som aktivt har verkat för att man inte skall
            diskrimineras på grund av sin religion, utan att alla skall ha
            samma rätt till arbete. Tidigare fick man till myndighet ange
            vilken religion man har när man skulle anställas. Denna bestämmelse
            har nu tagits bort. Man kan ändock se vilken grupp en person tillhör,
            eftersom samhället i sig är så uppdelat att bara adressen talar
            om huruvida man är katolik eller protestant.
          </note>
          <note>
            Jag tycker att det är viktigt att, precis som Ingbritt
          </note>
          <note>
            Irhammar sade, vi tar upp denna konflikt också internationellt.
          </note>
          <note>
            I september förra året var jag som observatör på
          </note>
          <note>
            ESK-konferensen i Moskva, som gällde den mänskliga dimensionen.
            Där tog den engelska delegationen själv upp Nordirlandsproblemet.
            Jag tycker att det är väldigt bra att frågan lyfts fram i internationella
            sammanhang. Tidigare har det hävdats att detta är ett internt
            problem, inte något internationellt. Det vore bra om också Sverige
            deltog i en sådan debatt och pressade på så att det blir fredsförhandlingar
            där man inte bara försöker lösa de politiska problemen utan också
            lyfter fram de sociala problem som ligger i botten.
          </note>
          <note>
            Själv träffade jag en katolsk kvinna förra sommaren som hade
            deltagit i en demonstration för just mänskliga rättigheter. Hon
            hamnade i fängelse och satt där ett halvår. Så det begås många
            brott mot mänskliga rättigheter på olika plan.
          </note>
          <note>
            En annan sak som jag själv har tagit upp vid flera tillfällen
            gäller plastkulor som används mot befolkningen. Det är England
            och Israel som använder sig av den här typen av vapen, som inte
            anses vara inhumana. Men det har hänt, inte minst i
          </note>
          <note>
            Nordirland, att barn har dödats av dessa plastkulor, eftersom
            det finns en stålkula inuti plastkulan. Och det är inte så att
            man bara skjuter under knähöjd, utan man har faktiskt skjutit
            i huvudhöjd och dödat barn. Inte heller har det varit så att barn
            har befunnit sig i kravallsituation.
          </note>
          <note>
            För ett par år sedan var det kvinnor här i riksdagen som just
            berättade om dessa händelser. Det bör vi reagera på, och vi måste
            försöka få till stånd ett förbud mot den typen av vapen. De hör
            inte hemma i civiliserade samhällen.
          </note>
          <note>
            Anf. 43 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag tackar för de synpunkter som
          </note>
          <note>
            Ingbritt Irhammar och Ingela Mårtensson har framfört här. Jag
            skall ha dem i minnet när jag har överläggningar med mina brittiska
            kolleger.
          </note>
          <note>
            Jag vill tillägga till det jag sade tidigare i mitt skrivna svar,
            eftersom jag tycker att det är mycket viktigt med tanke på att
            vi som svenska parlamentariker träffar brittiska parlamentariker,
            att den brittiska regeringens politik i Nordirland faktiskt regelbundet
            granskas av parlamentet. Den lagstiftning som är basen för direktstyret
            och för säkerhetspolitiken är tidsbegränsad och förutsätter alltså
            en årlig översyn av situationen, tillämpningen och eventuella
            ändringsbehov. En större ändring genomfördes då Northern Ireland
            Act 1991 ersatte en rad tidigare lagar. Det görs alltså en årlig
            översyn och förs en debatt i det brittiska parlamentet. Det är
            viktigt för oss att komma ihåg i det här sammanhanget.
          </note>
          <note type="speaker">
            Anf. 44 INGBRITT IRHAMMAR (c):
          </note>
          <note>
            Herr talman! Det är bra att Margaretha af Ugglas tänker ta med
            sig våra synpunkter. Då utgår jag ifrån att dessa frågor kommer
            att lyftas fram.
          </note>
          <note>
            Jag skulle vilja tillägga en fråga som jag tycker också bör tas
            upp i detta sammanhang och som vi naturligtvis själva som riksdagsledamöter
            bör diskutera öppet, inte bara här i Sverige utan också internationellt.
            Det gäller det som nämndes på radion i Ekot i morse, som var nytt
            för mig men som visar att brott mot mänskliga rättigheter bör
            uppmärksammas på många områden, nämligen nyheten att den brittiska
            staten har exporterat tortyrutrustning till länder som begår brott
            mot mänskliga rättigheter. Jag tror att det handlade om fotbojor,
            elektriska stolar och annan utrustning som kan användas på fångar
            och som har använts i länder som är kända för att begå brott mot
            mänskliga rättigheter. Detta bör vi ta upp och ventilera.
          </note>
          <note>
            Nu handlar mycket om vår europeiska säkerhet, om att vi skall
            föregå med gott exempel och om att europeiska stater tillsammans
            skall hjälpas åt att lösa säkerhetsproblemen. I detta ingår självfallet
            oroligheter i vår närhet, där verkligen oroligheterna i Nordirland
            ingår. Samtidigt måste vi ha förståelse för svårigheterna att
            lösa denna långvariga konflikt. Vi skall inte dra oss för att
            diskutera den. Därför är jag glad för det svar som
          </note>
          <note>
            Margaretha af Ugglas har lämnat.
          </note>
          <note>
            Överläggningen var härmed avslutad.
          </note>
          <note>
            f401 &gt; 5 § Svar på interpellationerna 1991/92:72 och 73
          </note>
          <note>
            om freds- och nedrustningspolitiken
          </note>
          <note>
            Anf. 45 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Maj Britt Theorin har under rubriken ''Bocken till
            trädgårdsmästare'' ställt en rad frågor till mig om regeringens
            nedrustningspolitik och i det sammanhanget kritiserat vissa uttalanden
            av FOA-forskaren
          </note>
          <note>
            Ingemar Dörfer, som jag avser knyta till utrikesdepartementets
            nya idé- och analysgrupp som säkerhetspolitisk analytiker.
          </note>
          <note>
            För det första frågar Maj Britt Theorin om jag kommer att se
            till att ''Sverige lämnar den förtunnade värld av FN-stadga och
            resolutioner''.
          </note>
          <note>
            Hon undrar för det andra på vilket sätt jag tänker
          </note>
          <note>
            ''fastställa förutskickade förändringar i säkerhets-, freds-
            och nedrustningspolitiken i regeringen och i riksdagen''. Vidare
            frågar hon om jag ''maktfullkomligt kommer att föreslå att freds-
            och nedrustningsfrågorna inte längre brett förankras parlamentariskt
            genom nedrustningsdelegationen''. Slutligen undrar hon om ''den
            moderata nedskärningen av stödet till fredsorganisationer har
            stöd i hela regeringen''.
          </note>
          <note>
            Pierre Schori har i en interpellation i samma ämne och med samma
            bakgrund frågat mig om vissa uttalanden som Ingemar Dörfer gjort
            i och i anslutning till sin bok ''Nollpunkten''
          </note>
          <note>
            representerar regeringens och min egen uppfattning. Jag väljer
            att besvara interpellationerna i ett sammanhang.
          </note>
          <note>
            Vad Maj Britt Theorins frågor beträffar kan jag inledningsvis
            upplysa henne om att FN, som jag sagt i flera av mina tal under
            hösten, förblir en av hörnpelarna i vår utrikespolitik.
          </note>
          <note>
            Vad avser förändringar och nya initiativ i säkerhetsoch nedrustningspolitiken
            kommer dessa på vanligt sätt att debatteras i riksdagen. Jag vill
            också erinra om utrikesnämndens roll i sammanhanget. I riksdagens
            allmänpolitiska debatt den 17 oktober tillkännagav jag att jag
            mot bakgrund av den snabba utvecklingen i vår omvärld fann det
            motiverat att göra en översyn av nedrustningspolitiken. Den expertgrupp
            som tillsattes för att genomföra denna översyn och utforma rekommendationer
            för det fortsatta arbetet framlägger inom kort sin rapport. På
            grundval av gruppens analyser och rekommendationer kommer jag
            att presentera mina egna slutsatser. Regeringens nedrustningsoch
            säkerhetspolitik kommer att som brukligt är ingå i regeringens
            utrikespolitiska deklaration till riksdagen och bli föremål för
            sedvanlig debatt i anslutning härtill.
          </note>
          <note>
            Regeringen anser att det är viktigt att den svenska säkerhets-
            och nedrustningspolitiken har parlamentarisk förankring. Centralt
            förblir härvidlag utrikesutskottet. I övrigt kan dessa ämnen diskuteras
            i olika former. ESK-samarbetet öppnar en ny parlamentarisk dimension
            på detta samråd. Vi avser att återkomma till frågan när rekommendationerna
            för den framtida nedrustningspolitiken presenteras.
          </note>
          <note>
            Som framgår av budgetpropositionen föreslår regeringen att anslaget
            ''Information, studier och forskning om freds- och nedrustningssträvanden
            m.m'', från vilket stödet till fredsorganisationerna utgår, skall
            belöpa sig på 24 milj.kr. nästa budgetår. Som jag sade för en
            månad sedan som svar på en fråga av Ingela Mårtensson har anslag
            till fredsorganisationerna nu beviljats under nästan tio år utan
            att någon utvärdering gjorts.
          </note>
          <note>
            Den översyn av nedrustningspolitiken som jag nyss nämnde kommer
            att vara vägledande när det gäller att bedöma de krav som i det
            förändrade utrikespolitiska läget ställs på forskning, studier
            och informationsverksamhet på nedrustningsområdet.
          </note>
          <note>
            Som svar på Pierre Schoris frågor vill jag bara i korthet konstatera
            att docent Ingemar Dörfer först i februari i år kommer att vara
            anställd på UD.
          </note>
          <note>
            Uttalanden som han gjort dessförinnan representerar således inte
            någon annan än honom själv.
          </note>
          <note>
            Vad gäller frågan om Dörfers anställning på UD
          </note>
          <note>
            föregicks Pierre Schoris och Maj Britt Theorins interpellationer
            av ytterligare ett antal uttalanden om Dörfers person i pressen.
            Enligt Svenska
          </note>
          <note>
            Dagbladet den 10 december ansåg Schori det omdömeslöst att anställa
            Dörfer ''som nu kravlar fram från katakomberna''. Han hävdade
            att
          </note>
          <note>
            Dörfer representerar en extrem ytterkantspolitik och ''spottar
            på allt vad UD har sysslat med under årtionden''. Att sätta in
            en sådan person på UD är inte bra för moralen där, sade Schori
            till Svenska
          </note>
          <note>
            Dagbladet. Maj Britt Theorin uttalade till samma tidning att
            hon ansåg det förvånande och provocerande att anställa ''en sådan
            udda person som Ingemar Dörfer'' på UD.
          </note>
          <note>
            Dessa uttalanden är anmärkningsvärda av flera skäl.
          </note>
          <note>
            För det första har de en obehaglig ton av personangrepp.
          </note>
          <note>
            För der andra finner jag det anmärkningsvärt att företrädare
            för oppositionen skall försöka bestämma vilka rådgivare regeringen
            önskar begagna sig av. Det är ett vedertaget inslag i svensk parlamentarism
            att detta är regeringens prerogativ.
          </note>
          <note>
            I december 1971 kritiserade rikdsdagsledamoten
          </note>
          <note>
            Bertil Måbrink, vpk, dåvarande försvarsministern Sven Andersson
            för att han hade låtit Ingemar Dörfer ta del av vissa uppgifter
            om Viggenprojektet. Liksom Sven Andersson går jag gärna i god
            för Dörfers kompetens som forskare. Dörfer har en fil.kand. och
            en pol.mag.
          </note>
          <note>
            från Lunds universitet, en doktorsgrad från
          </note>
          <note>
            Harvard University i USA och han är docent i statskunskap vid
            Uppsala universitet. Han har en rad internationella utmärkelser
            som forskare och är exempelvis den ende svensk, förutom Walter
          </note>
          <note>
            Korpi, som varit German Marshall Fund Fellow och den ende svensk,
            jämte Olof Lagercrantz och
          </note>
          <note>
            Anders Åslund, som varit Fellow vid Woodrow
          </note>
          <note>
            Wilson International Center for Scholars i
          </note>
          <note>
            Washington.
          </note>
          <note>
            Dörfer har varit i statens tjänst sedan 1971, då han anställdes
            av dåvarande statssekreteraren Anders
          </note>
          <note>
            Thunborg som sakkunnig i försvarsdepartementet. Han arbetade
            där till
          </note>
          <note>
            1974, då han blev laborator vid Försvarets forskningsanstalt.
          </note>
          <note>
            Jag skall inte här gå in på Dörfers åsikter och bedömningar i
            olika säkerhets- och nedrustningspolitiska frågor genom åren,
            utan nöja mig med att konstatera att vad som i första hand tycks
            ha utlöst Pierre Schoris och Maj Britt
          </note>
          <note>
            Theorins bannbullor är att han i sin bok
          </note>
          <note>
            Nollpunkten och senare i radioprogrammet
          </note>
          <note>
            Kanalen har uttryckt åsikten att västmakternas strategiska doktrin
            haft en fredsbevarande funktion och medverkat till sammanbrottet
            av den sovjetiska militärapparaten. Omvänt har han kritiserat
            doktriner som vänt sig mot västmakternas kärnvapeninnehav och
            Norges och
          </note>
          <note>
            Danmarks NATO-medlemskap. Dörfers åsikter om kärnvapenavskräckningen
            är allmänt spridda ute i världen och knappast förgripliga. Exempelvis
            har våra NATO-anslutna grannländer byggt sin säkerhet på denna
            doktrin.
          </note>
          <note>
            Jag anser det vara av värde att på UD ha experter som är väl
            förtrogna med den internationella debatten i dessa frågor i en
            tid av stora förändringar i den säkerhetspolitiska miljön. Då
            vi nu skall inrikta våra krafter på att bygga upp en ny säkerhetsstruktur
            i Europa och nya och stabilare globala säkerhetsregimer i det
            kalla krigets spår, krävs i många avseenden ett nytänkande. Vi
            vill därför till vår idé- och analysgrupp knyta de mest kompetenta
            krafter som finns tillgängliga och ha skilda åsikter och bedömningar
            som underlag för våra ställningstaganden.
          </note>
          <note>
            Jag skulle vilja avsluta mitt svar på Maj Britt
          </note>
          <note>
            Theorins och Pierre Schoris interpellationer med ett citat från
            Voltaires essä om toleransen: ''Tänk själva och låt också andra
            få privilegiet att göra det!''
          </note>
          <note type="speaker">
            Anf. 46 MAJ BRITT THEORIN (s):
          </note>
          <note>
            Herr talman! Jag tackar utrikesministern för svaret på mina frågor.
            Tyvärr har utrikesministern valt att endast svara på någon av
            mina fyra frågor.
          </note>
          <note>
            I valet i höstas fick moderaterna 21 %, men agerar också i utrikes-
            och fredsfrågor som om de hade egen majoritet. Det är på sin plats
            att påminna om att det är just moderaterna -- som tidigare mält
            sig ur den breda majoriteten mellan socialdemokrater, centern
            och folkpartiet om utrikes-, freds- och nedrustningspolitiken
            -- som nu maktfullkomligt formar en ny politik för
          </note>
          <note>
            Sverige. Men var finns centern, folkpartiet och kds? Delar de
            moderaternas syn på detta och deras agerande?
          </note>
          <note>
            Svensk freds- och nedrustningspolitik har hittills under snart
            30 år varit förankrad i riksdagen genom att oppositionen hela
            tiden informerats om och haft möjlighet att påverka den. Om jag
            inte är fel underrättad skedde detta under Alva Myrdals tid genom
            Waldemar Svensson i Ljungskile och
          </note>
          <note>
            Ivar Virgin, folkpartiet och moderaterna, som båda aktivt deltog
            i nedrustningskonferensen i
          </note>
          <note>
            Genève.
          </note>
          <note>
            1976 formaliserades detta oppositionens inflytande genom riksdagens
            beslut om en nedrustningsdelegation, vars uppgift bl.a. varit
            att utforma nedrustningsavsnittet i FN-instruktionen.
          </note>
          <note>
            Tanken bakom var självklar. Dessa frågor är alltför viktiga för
            Sverige för att tillåtas vara en majoritetens maktpolitik. Men
            just en sådan maktpolitik ser vi nu ta form. Frågan är om ens
            de övriga regeringspartierna får vara med, när 21 %
          </note>
          <note>
            sätter sig på 79 %.
          </note>
          <note>
            Men det kommer säkert ett liv även efter en moderatledd regering.
          </note>
          <note>
            I den förändrade internationella miljön ställs svensk nedrustningspolitik
            inför nya frågor och utmaningar, säger utrikesministern i budgeten.
          </note>
          <note>
            ''Det ställer höga krav på kunskaper och analys.
          </note>
          <note>
            Jag har mot denna bakgrund tillsatt en expertgrupp inom UD som
            skall granska nedrustningspolitiken och utforma rekommendationer
            för resten av 90-talet.'' Det betyder att tjänstemän och moderata
            politiska rådgivare, inte parlamentariker, skall forma politiken.
          </note>
          <note>
            Vi inom parlamentet skall enligt utrikesministern nöja oss med
            att på sedvanligt sätt diskutera dessa frågor i riksdagen, när
            väl regeringen talat om vad den tycker. Jag antar att vi skall
            vara tacksamma för att vår parlamentariska rätt att yttra oss
            i utrikesutskottet kvarstår.
          </note>
          <note>
            Eftersom utrikesministern inte svarar på min fråga ställer jag
            den på nytt: Kommer utrikesministern maktfullkomligt att föreslå
            att freds- och nedrustningsfrågorna inte längre brett förankras
            parlamentariskt genom nedrustningsdelegationen?
          </note>
          <note>
            Nu är inte freds- och nedrustningspolitiken statisk.
          </note>
          <note>
            I takt med de positiva förändringarna mot en kraftig, såväl ensidig
            som förhandlad nedrustning, har, vilket självfallet måste ske,
            svensk nedrustningspolitik analyserats och förändrats.
          </note>
          <note>
            Men huvuddelen av alla kärnvapen och konventionella vapen finns
            fortfarande kvar.
          </note>
          <note>
            Kärnvapenprovstopp, totalförbud mot kemiska vapen, marin kärnvapennedrustning,
            ickespridningsavtal, begränsning av internationell vapenhandel
            kräver alla internationella avtal och internationell kontroll
            och kan varken lösas genom bilaterala avtal eller, som det numera
            heter, genom
          </note>
          <note>
            ''en politik med klar europeisk identitet''.
          </note>
          <note>
            De nya frågorna och utmaningarna ställer höga krav på kunskaper
            och analys, säger vidare utrikesministern. Och, skulle jag vilja
            tillägga, gott omdöme. Med rätta ifrågasätts nu allmänt utrikesministerns
            val av rådgivare, Ingemar
          </note>
          <note>
            Dörfer, som bl.a. skall utforma regeringens fredsoch nedrustningspolitik.
          </note>
          <note>
            Utrikesministern försöker utnyttja förre försvarsministern Sven
            Andersson när hon går i god för Dörfers kompetens som forskare.
            Det är minst sagt magstarkt. Sven Andersson gick aldrig i god
            för Ingemar Dörfers kompetens då och skulle med säkerhet heller
            aldrig göra det i dag.
          </note>
          <note>
            Utrikesministern säger sig inte vilja gå in på
          </note>
          <note>
            Dörfers åsikter, men tar åtminstone avstånd från hans uppfattning
            att Sverige måste lämna sin förtunnade värld av FN-stadga och
            resolutioner.
          </note>
          <note>
            Det är klokt. I övrigt syns hon ändå stödja Dörfers minst sagt
            extrema synpunkter.
          </note>
          <note>
            Reaktionen mot Dörfer grundar sig på hans allmänna rykte och
            dåliga omdöme, senast kraftigt förstärkt av den på Timbros förlag
            utgivna, slarviga politiska pamfletten, präglad av arrogans, motsägelser
            och felaktigheter.
          </note>
          <note>
            Inga Thorsson har i en skarp vidräkning i tidningen Broderskap
            visat på ett femtontal sakliga felaktigheter i boken. Dörfer är
            kroniskt vårdslös med språket, säger hon. Den som anlitas av utrikesledningen
            som säkerhetspolitisk rådgivare bör kunna använda ett stringent
            språk, vårda sig om sina uppgifter. Han bör vara allmänt betrodd.
            Det är icke Dörfer. Därför är hans utnämning ett misstag av utrikesministern,
            säger
          </note>
          <note>
            Inga Thorsson, och jag instämmer.
          </note>
          <note>
            Utrikesministern har anfört att Dörfer är en välkänd internationell
            säkerhetspolitisk forskare.
          </note>
          <note>
            I så fall i mycket begränsade, troligen högerextremkretsar. Men
            varken de mest framträdande säkerhetspolitiska forskarna eller
            experterna i USA, Sovjet, Västtyskland, Italien,
          </note>
          <note>
            Indien, Frankrike, Argentina, FN eller ens högerregeringens säkerhetspolitiske
            rådgivare i
          </note>
          <note>
            England känner till honom.
          </note>
          <note>
            Jag delar däremot utrikesministerns uppfattning om värdet av
            experter på UD som är väl förtrogna med den internationella debatten
            och att det efter det kalla kriget krävs ett nytänkande. Men varför
            då välja en det verkligt kalla krigets företrädare, som Ingemar
            Dörfer? Jag betvivlar att han är väl förtrogen med den internationella
            debatten. Han är det i vart fall inte med den debatt som inte
            stämmer med hans förlegade åsikter. Framför allt representerar
            han inget nytänkande.
          </note>
          <note>
            Utrikesministern har självfallet rätt att välja sina egna rådgivare.
            Frågan är bara om Dörfer representerar hela regeringens tänkande.
            I en flerpartiregering borde det i och för sig vara de andra partierna
            som bevakar sin uppfattning i moderaternas formande av hela Sveriges
            politik.
          </note>
          <note>
            Slutligen som Esaias Tegnér sade: Att tänka fritt är stort, att
            tänka rätt är större. Visst får Ingemar
          </note>
          <note>
            Dörfer tänka fritt, men frågan är om han skall göra det för UD:s
            räkning.
          </note>
          <note type="speaker">
            Anf 47 PIERRE SCHORI (s):
          </note>
          <note>
            Herr talman! För åhörarnas skull vill jag som konsumentupplysning
            säga att jag på grund av orsaker utanför min kontroll har blivit
            något av en följetong sedan kl. 9 i dag.
          </note>
          <note>
            Herr talman! Jag tycker att det ligger en motsättning i det förhållandet
            att vi nyss med statsministern försökte utforma en gemensam grund
            för svensk säkerhetspolitik i samförstånd, samtidigt som vi nu
            skall ha en debatt om den tidigare förda politiken, som har haft
            ett brett stöd i denna riksdag, och den skall utsättas för krypskytte
            från personer i utrikesdepartementets ledning. Det är en motsättning
            som kanske ger uttryck för något slags retroaktiv revanschism,
            vad vet jag. Jag hoppas i alla fall att jag har fel.
          </note>
          <note>
            Utrikesministern nämnde egentligen inte mina frågor. Jag citerade
            de synpunkter som hennes handplockade sakkunnige har gett uttryck
            för i en nyligen publicerad bok, och det var inte vad som helst.
            Han sade så här: FN är antivästligt. Olof
          </note>
          <note>
            Palme bedrev skräckpropaganda om kärnvapnens risker, så att han
            skrämde upp barnen. Alva
          </note>
          <note>
            Myrdal och Inga Thorsson har varit antiamerikanska. Sipri, Stockholms
            fredsforskningsinstitut, var i själva verket en del av den socialdemokratiska
            apparaten. Hade andra västländer följt Sveriges exempel i utrikespolitiken,
            en politik som alltså hade brett stöd här i riksdagen, hade Moskva
            vunnit det kalla kriget, skrivs det. Sverige borde också lämna
            den fiktiva FN-världen.
          </note>
          <note>
            Det där är inte vad som helst. Det var mot den bakgrunden jag
            ställde min fråga, att det är en person som skall bli närmaste
            medarbetare till utrikesministern som kommer med dessa aparta
            synpunkter. Jag kan inte tolka utrikesministerns svar på annat
            sätt än att hon tar avstånd från dessa formuleringar. Det är bra.
            Det vore egendomligt annars. Sådana uttalanden och omdömen, med
            hela det ideologiska bagage som åtföljer dem, är som en pust från
            det kalla krigets katakomber. De står för värderingar som en bred
            riksdagsmajoritet har förkastat.
          </note>
          <note>
            Det återstår dock det faktum att denna person som nog är en duktig
            raketräknare, men en påver politruk, står för en extrem syn som
            inte är representativ för något parti eller för någon uttalad
            politisk åsikt i detta land.
          </note>
          <note>
            Utrikesministerns handplockade sakkunnige har inte presterat
            en enda bok om säkerhetspolitik sedan 70-talet. Det uppseendeväckande
            är att när han väl gör det nu vid sitt inträde i utrikesdepartementet
            innehåller boken alla dessa åsikter och teser som enhälligt har
            fördömts, inte bara av socialdemokrater utan även av Dagens
          </note>
          <note>
            Nyheter, av Expressen, av de förra utrikesministrarna Ola Ullsten
            och Karin Söder samt av Pär Granstedt här i riksdagen.
          </note>
          <note>
            Ytterst handlar det om vilken signal -- vi talade nyss om signaler
            -- som utrikesministern vill ge med denna utnämning av en person
            som angriper
          </note>
          <note>
            Olof Palme som inte kan försvara sig och som nedvärderar allt
            det som utrikesdepartementet under årtionden med övertygelse hårt
            har arbetat för, ett utrikesdepartement som denna person nu skall
            tjäna. Vi vill gärna ha en utrikesminister som representerar hela
            landet och inte bara ett parti.
          </note>
          <note>
            I slutet av sitt svar citerade Margaretha af Ugglas
          </note>
          <note>
            Voltaire. Jag skulle kunna svara med att travestera ett ordspråk:
            Säg mig vem du väljer som medarbetare, skall jag säga vem du är!
            Men det är kanske för grovt. Därför tar jag i stället till ett
            citat ur Shakespeares Julius Caesar: ''Jag vill se feta människor
            omkring mig, slätkammat folk, som sover gott om natten. Den unge
            Cassius har så svultna ögon. Sådana som han har aldrig frid om
            de ser någonting större än de själva. Därför är de mycket farliga.
            Jag talar nu om sådana man bör se upp med, inte vad jag är rädd
            för.''
          </note>
          <note type="speaker">
            Anf. 48 GUDRUN SCHYMAN (v):
          </note>
          <note>
            Herr talman! Jag skall inte ge mig in i debatten för att diskutera
            Dörfers varande eller inte. De föregående talarna har mer erfarenhet
            av honom.
          </note>
          <note>
            För övrigt anser jag att den artikel som Maj Britt
          </note>
          <note>
            Theorin hänvisade till i broderskapets tidning och som jag antar
            att också utrikesministern har läst var en mycket bra genomgång
            av de faktafel som föreligger. Artikeln borde väl kanske väcka
            en viss betänksamhet i regeringskansliet.
          </note>
          <note>
            Jag tänker inte citera de stora diktarna utan i all anspråkslöshet
            hålla mig till ett uttalande som utrikesutskottet har gjort. Jag
            kan inte citera ordagrant, men jag vet att utrikesutskottet under
            en följd av år -- eller åtminstone ett par gånger under de senaste
            åren -- enhälligt har uttalat sig för att anslaget till freds-
            och informationsarbete skall utgöra en promille av anslaget till
            försvarsbudgeten. Denna uppmaning har inte följts, och jag undrar
            varför.
          </note>
          <note>
            Anslaget skall nu skäras ned med 2 milj.kr., från
          </note>
          <note>
            26 till 24 milj.kr. Jag måste säga att jag tycker att det är
            fnuttigt. Jag uppfattar det hela som en politisk markering mer
            än att det handlar om att ta hänsyn till det statsfinansiella
            läget, som man skriver i budgeten. Jag tror inte att Svea rike
            står och faller med 2 milj.kr.
          </note>
          <note>
            Jag är däremot alldeles övertygad om att det arbete som fredsorganisationer
            och folkrörelser lägger ned när det gäller att sprida information
            och kunskap om nedrustningens nödvändighet är mycket värdefullt.
            Det är snöpligt att på det här sättet dra ned på resurserna.
          </note>
          <note>
            I interpellationssvaret sägs att den förändrade utrikespolitiska
            situationen kräver en översyn av nedrustningsarbetet. Den kräver
            väl framför allt en översyn av upprustningsarbetet i Sverige!
            Detta borde vara den logiska konsekvensen av de stora förändringar
            som sker i vår omvärld. Men den slutsatsen drar regeringen tyvärr
            inte. Vi diskuterade detta med statsministern tidigare i dag.
          </note>
          <note>
            I fråga om den här översynen av anslagen undrar jag hur man tänker.
            Varför drar man slutsatsen att resultatet kommer att bli mindre
            pengar? Jag kan tänka mig att det finns anledning att vidta organisatoriska
            förändringar. Jag vet att många fredsorganisationer hellre skulle
            vilja ha ett rejält grundbidrag för att slippa hålla på att söka
            pengar för olika projekt, vilket medför en stor byråkrati.
          </note>
          <note>
            Den typen av förändringar kan diskuteras. Men jag har svårt att
            tänka mig hur man kan dra slutsatsen att det förändrade läget
            i världen innebär att det i dag är mindre viktigt med det upplysnings-
            och informationsarbete som fredsorganisationerna bedriver.
          </note>
          <note>
            Jag skulle vilja veta om Margaretha af Ugglas tolkar det som
            att det nu är frid och fröjd, och att man inte längre behöver
            upplysa människor om att det är nödvändigt med nedrustning --
            det arbetet kan läggas åt sidan. Det skulle förvåna mig mycket
            om det är så, men jag kan inte tolka förslaget annorlunda. Om
            utrikesministern på något annat sätt än att använda frasen om
            det statsfinansiella läget kan motivera neddragningen, vore det
            bra. Jag tycker att neddragningen ser väldigt illa ut, och jag
            kan inte tolka den annat än som en politisk markering från regeringen.
            Jag förmodar att även de andra regeringspartierna står bakom detta.
            Men samtliga partier har ju under de senaste åren varit överens
            om att höja anslaget. Jag undrar därför hur man resonerar.
          </note>
          <note>
            Vad motiverar denna neddragning?
          </note>
          <note type="speaker">
            Anf. 49 INGELA MÅRTENSSON (fp):
          </note>
          <note>
            Herr talman! Också jag vill ta upp F3-anslaget.
          </note>
          <note>
            Jag beklagar att man nödgats skära ned det anslaget med 2 milj.kr.
            Detta överensstämmer inte med den princip som en majoritet i riksdagen
            har uttalat sig för. Det skall i ärlighetens namn sägas att inte
            heller tidigare regeringar har uppnått det målet. När riksdagen
            fattade belutet om att riktpunkten skulle vara en promille, skulle
            detta vara uppfyllt 1990, om jag inte missminner mig, men så skedde
            inte under de tre åren. Detta försvarar emellertid inte att man
            nu minskar anslaget, samtidigt som man aviserar att försvarsanslaget
            kommer att öka. Det hela går så att säga i fel riktning, vilket
            jag tog upp i min fråga. Jag hoppas att detta går att rätta till
            framöver när statsbudgeten blir bättre, för jag inser ju det svåra
            ekonomiska läge som vi befinner oss i.
          </note>
          <note>
            Jag vill också betona fredsrörelsens betydelse.
          </note>
          <note>
            Hela samhället blir nu alltmer internationellt.
          </note>
          <note>
            Fredsrörelsen har sedan lång tid tillbaka etablerade kontakter,
            och den fungerar som länk mellan olika folkgrupper. Därför är
            det angeläget att folkrörelserna kan fortsätta sitt viktiga arbete.
          </note>
          <note>
            Det råder ju inte fred i Europa, utan det pågår väldigt allvarliga
            konflikter. Vi vet ju inte heller hur utvecklingen blir öster
            om oss. Fredsrörelsen behövs, och det är angeläget att den får
            ett sådant ekonomiskt bistånd att den kan bedriva sitt viktiga
            arbete.
          </note>
          <note>
            Anf. 50 Utrikesminister MARGARETHA AF
          </note>
          <note>
            UGGLAS:
          </note>
          <note>
            Herr talman! Såväl Maj Britt Theorin som Pierre
          </note>
          <note>
            Schori uttrycker egentligen en rörande omsorg om min person.
            Jag tackar för det. Ni är oroliga för att jag inte skall klara
            att hantera rådgivare med olika synpunkter -- kontroversiella
            synpunkter, men också kanske framåtsyftande och viktiga. Jag tror
            att jag kommer att klara det, och jag ser fram emot att så småningom
            föra debatt med er i sak.
          </note>
          <note>
            Eftersom ni ändå fört frågan till riksdagens kammare, beklagar
            jag en del trista personangrepp och att ni har valt att framställa
            interpellationer som innehåller väldigt många invektiv. Det är
            både tråkigt och onödigt.
          </note>
          <note>
            På en punkt kan jag bestämt stilla Maj Britt
          </note>
          <note>
            Theorins oro. Det har aldrig varit min avsikt att nedrustningspolitiken
            inte skall diskuteras, debatteras och förankras parlamentariskt.
            Det är självklart att så skall ske. Det är mina alldeles bestämda
            avsikter och min bestämda vilja, samtidigt som det tillhör svensk
            parlamentarisk tradition.
          </note>
          <note>
            Redan nu vill jag säga att den översyn som jag har tagit initiativ
            till borde vara någonting som vi i grunden kunde vara ense om
            att den behövdes med tanke på den kraftigt förändrade världsbild
            som vi lever i och som tidigare här i dag har diskuterats.
          </note>
          <note>
            Vi befinner oss i en säkerhetspolitisk situation som är alldeles
            ny, både för Europa och för världen.
          </note>
          <note>
            Även svensk nedrustningspolitik måste finna en ny skärpa och
            effektivitet i denna förändrade värld.
          </note>
          <note>
            Det är min ambition. I anslutning till detta hoppas jag att vi
            skall kunna föra konstruktiva debatter och meningsutbyten om hur
            vi skall kunna gå vidare och hur vi skall kunna se till att Sveriges
            röst fortsätter att höras i dessa frågor.
          </note>
          <note>
            På fredag kommer expertgruppens rapport som jag kommer att dra
            vissa slutsatser av. Jag hoppas att vi sedan kan föra en diskussion
            i sak. Vi har stora uppgifter framför oss på det här området.
          </note>
          <note>
            Inte minst min resa i öster har stärkt mig i uppfattningen att
            vi har viktiga arbetsuppgifter att ta itu med.
          </note>
          <note>
            Till Gudrun Schyman och Ingela Mårtensson vill jag säga att nedskärningen
            faktiskt är en del av den allmänna budgetåtstramningen.
          </note>
          <note>
            Transfereringarna har inom ramen för budgetarbetet över lag drabbats
            av denna typ av nedskärning.
          </note>
          <note>
            Den utvärdering som jag skulle vilja se riktar sig framöver.
            Hur skall detta anslag bäst hanteras?
          </note>
          <note>
            Hur skall vi bedriva verksamheten effektivast?
          </note>
          <note>
            Hur skall vi stödja de olika fredsgrupperna? Hur skall vi satsa
            på forskning? Den utvärderingen skall sedan bli föremål för diskussion
            här i kammaren och för sedvanligt samråd. Jag drar inga slutsatser
            av utvärderingen innan vi har diskuterat den. För mig är riksdagens
            utrikesutskott hela tiden det centrala forumet för dessa frågor.
          </note>
          <note type="speaker">
            Anf. 51 MAJ BRITT THEORIN (s):
          </note>
          <note>
            Herr talman! Vi har en rörande omsorg,
          </note>
          <note>
            Margaretha af Ugglas, om utrikesministern, naturligtvis såsom
            person men huvudsakligen såsom Sveriges utrikesminister. Det är
            vi väldigt angelägna om, för utrikesministern representerar svenska
            folket. Då finns det anledning för oss att ta upp en diskussion,
            som ser ut att leda mot ett klart majoritetsövergrepp, och då
            inte bara majoritetsövergrepp utan maktfullkomlighet från ett
            partis sida.
          </note>
          <note>
            Även jag ser fram mot en sakdebatt. I min interpellation tror
            jag mig inte kunna hitta något enda invektiv. Möjligen finns där
            de invektiv som
          </note>
          <note>
            Ingemar Dörfer har med i sin bok. Det är det enda citat som jag
            har med, men jag har inte valt att ha det.
          </note>
          <note>
            Det är hemskt viktigt att utrikes-, nedrustnings-, säkerhets-
            och fredspolitiken förankras parlamentariskt i riksdagen. Vad
            jag har frågat om är om det skall ske i den formen att regeringen
            deklarerar sin uppfattning och vi sedan, som det i god parlamentarisk
            ordning är föreskrivet, får chansen att framföra våra synpunkter
            i utrikesutskottet och här i kammaren, eller om regeringen vill
            så brett som möjligt förankra sin politik tillsammans med oppositionen,
            vilket socialdemokratin har gjort i över 30 års tid. Vi har funnit
            det viktigt och angeläget att denna politik skall ha en så bred
            förankring som möjligt. Det är detta som min fråga till utrikesministern
            gäller.
          </note>
          <note>
            Kommer regeringen att framlägga ett förslag, så att vi tillsammans
            med regeringen får möjlighet att diskutera den politik som regeringen
            avser att föra?
          </note>
          <note>
            En översyn av nedrustningspolitiken är i allra högsta grad berättigad.
            Det har jag förklarat även i min interpellation. Men säger man
            att man lämnar det som Ingemar Dörfer, som alltså är utrikesministerns
            rådgivare fr.o.m. februari månad, kallar för ''FN:s förtunnade
            värld av FN-
          </note>
          <note>
            stadga och resolutioner'', vet man inte vad man talar om. Svensk
            nedrustningspolitik är förankrad i FN. Jag är glad över att utrikesministern
            har sagt att det skall vara så även i fortsättningen.
          </note>
          <note>
            Vi skall gärna diskutera i sak. Men det som för oss är besvärande
            är att utrikesministern har valt en rådgivare, som befinner sig
            så långt från dagens och framtidens verklighet som man över huvud
            taget kan tänka sig. Han representerar det gamla kalla krigets
            tänkande -- inte ens det senaste kalla krigets tänkande. Han har
            sitt tänkande förankrat i 1970-talets politik. Vad vi behöver
            diskutera är de hot som vi i dag ser i den nya världen och vilka
            hot vi ser mot framtiden. På vilket sätt skall vi då förändra
            vårt tänkande så att vi både inom säkerhetspolitiken och inom
            nedrustningspolitiken vågar tänka annorlunda? Hur skall vi fungera
            och agera när det gäller makttänkande, konfliktförståelse och
            konfliktlösning? Det behöver vi resonera om. Men det skall ske
            i samråd mellan regering och opposition, inte maktfullkomligt
            från moderaternas sida.
          </note>
          <note type="speaker">
            Anf. 52 GUDRUN SCHYMAN (v):
          </note>
          <note>
            Herr talman! Utrikesministern sade att nedskärningen av anslaget
            till fredsorganisationerna är en del av den allmänna nedskärningen.
            Det är då en bra illustration till att det inte går att göra sådana
            här allmänna nedskärningar av typ osthyvel eller väghyvel utan
            att man tar hänsyn till innehållet i verksamheten.
          </note>
          <note>
            Rent konkret innebär detta att en hel del fredsorganisationer
            och stiftelser samt freds- och konfliktforskningsinstitut svävar
            i okunnighet om huruvida de kan fortsätta den verksamhet som de
            bedriver och fullfölja en del av sina internationella samarbetsprojekt.
            De kommer inte att få reda på hur mycket pengar de får och i vilken
            form de får dem förrän någon gång i slutet av våren, kanske inte
            förrän riksdagen slutgiltigt har fattat beslut om budgeten. Detta
            innebär väldiga avbräck i den pågående verksamheten, speciellt
            när det gäller långsiktiga verksamheter med ett internationellt
            samarbete, vilket många fredsorganisationer i dag sysslar med.
            Då hade det varit klokare att avvakta neddragningen tills man
            hade gjort översynen av hur vi bäst kan främja fredsarbete framöver
            -- om vi är överens om att det är ett bra sätt att främja fredsarbetet
            att låta de olika fredsorganisationerna och folkrörelserna arbeta.
          </note>
          <note>
            Många organisationer känner en stor oro. De studerar budgeten
            och finner att det inte finns några anslag. De vet inte hur de
            skall göra med sina planer. Mycket kommer att hänga i luften,
            vilket är olyckligt. Jag delar utrikesministerns uppfattning att
            en översyn visst kan behövas. Det kanske går att bedriva verksamheten
            på ett effektivare sätt än hittills, framför allt om man slopar
            förfarandet med att organisationerna ständigt skall söka anslag
            för projekt.
          </note>
          <note>
            Organisationerna lägger ner en vansinnig massa tid på att skriva
            ansökningar och fylla i papper före, efter och under tiden i stället
            för att syssla med det egentliga upplysnings- och informationsarbetet.
            Det går säkert att göra mycket, men man skall inte göra det på
            det här sättet. Framför allt skall man inte göra det i medvetande
            om -- och nu skall jag rätta vad jag sade tidigare -- att inte
            ett enigt utrikesutskott men en klar majoritet i utrikesutskottet
            ansåg att promillemålet skulle uppfyllas snarast möjligt.
          </note>
          <note>
            Moderaterna reserverade sig ju.
          </note>
          <note>
            Majoritetens klart uttalade uppfattning strider mot neddragningen.
            Det är väl ett demokratiskt skäl till att inte göra på detta sätt.
            Jag tror att det går att rätta till det hela under allmänna motionstiden.
            Många partier torde önska detta.
          </note>
          <note>
            Det kanske ordnar sig. Men det är inte snyggt.
          </note>
          <note type="speaker">
            Anf. 53 INGELA MÅRTENSSON (fp):
          </note>
          <note>
            Herr talman! Även jag tycker att det är bra att man gör en översyn
            av hur dessa pengar fördelas.
          </note>
          <note>
            Jag motionerade om detta för ett år sedan, men motionen avstyrktes
            av utrikesutskottet. Det är bra att regeringen verkligen ser över
            hur pengarna fördelas, hur fördelningen skall vara mellan projektbidrag
            och grundbidrag och efter vilka kriterier bidragen fördelas. Det
            är ett bra initiativ som har tagits.
          </note>
          <note>
            Utrikesministern förklarade att man skall återkomma till riksdagen
            och diskutera vilka slutsatser som man har kommit till. Det är
            naturligtvis helt i sin ordning att vi såsom parlamentariker får
            tillfälle att diskutera frågan.
          </note>
          <note>
            Man skulle före jul ha fattat beslut om grundbidragen för nästa
            budgetår. Att så inte skedde ställer nu till stora svårigheter
            för organisationerna, eftersom grundbidragen utgör den ekonomiska
            basen för många organisationer.
          </note>
          <note>
            Det är viktigt att organisationerna får veta hur det blir med
            grundbidragen. Hinner man verkligen göra denna översyn och föra
            en ordentlig diskussion om principerna, innan man fattar beslut
            för nästa budgetår? Det är angeläget att fredsorganisationerna
            snart får besked om fördelningen av grundbidragen. Översynen får
            inte jäktas fram. Vi måste verkligen föra en debatt om den, men
            redan nu borde beslut fattas om grundbidragen.
          </note>
          <note type="speaker">
            Anf. 54 DANIEL TARSCHYS (fp):
          </note>
          <note>
            Herr talman! I budgeten skrev utrikesministern nyligen att FN
            skulle förbli en hörnsten i svensk utrikespolitik. I sitt interpellationssvar
            sade utrikesministern att FN skall förbli en hörnpelare i vår
            utrikespolitik. Jag vill säga till utrikesministern att om man
            använder en hörnsten såsom hörnpelare blir det ganska lågt i tak.
            Till interpellanterna vill jag säga att det blir väldigt lågt
            i tak också om man ställer mycket starka krav på ortodoxi, när
            man rekryterar och anställer människor till regeringskansliet.
          </note>
          <note>
            Jag är litet illa berörd av det stänk av
          </note>
          <note>
            McCarthyism som jag tycker finns i interpellationerna. Man kritiserar
            regeringen för dess rekrytering av anställda till regeringskansliet.
          </note>
          <note>
            Jag kommer inte ihåg att vi tidigare har fört en sådan debatt.
            Ändå vet jag -- och det vet alla -- att det i regeringskansliet
            finns människor som representerar många olika uppfattningar. Jag
            tycker personligen att det är en styrka i Sverige att vi kan ha
            alla möjliga olika uppfattningar företrädda i regeringskansliet.
            Vi gör varken den nuvarande eller den tidigare regeringen ansvarig
            för att tjänstemännen i regeringskansliet har den ena eller andra
            uppfattningen. Det vore en olycklig utveckling om vi började ställa
            starka krav på konsensus och ortodoxi hos tjänstemännen i regeringskansliet.
            Jag vill mycket gärna be interpellanterna att närmare tänka igenom
            konsekvenserna av det krav som ni här ställer. Jag tror att vi
            bör slå vakt om de principer som hittills har tillämpats när det
            gäller rekrytering av tjänstemän till regeringskansliet.
          </note>
          <note>
            Sedan är det en helt annan sak att det har stort intresse att
            höra den debatt som vi här hörde hälften av mellan Maj Britt Theorin
            och Ingemar
          </note>
          <note>
            Dörfer. Jag hoppas att vi vid något lämpligt tillfälle får höra
            den debatten direkt och med två parter inblandade. Det gör säkert
            debatten mer levande.
          </note>
          <note>
            Anf. 55 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Naturligtvis bör debatten föras mellan Maj Britt
            Theorin och Ingemar Dörfer.
          </note>
          <note>
            Visst förstår jag att Maj Britt Theorin ogillar
          </note>
          <note>
            Ingemar Dörfers åsikter. Han har ju varit en av hennes främsta
            kritiker, och dess värre är det t.o.m. så, att det är hans analys
            och hans synpunkter som snarast har bekräftats av händelseutvecklingen
            och den värld som vi nu lever i. Jag ser, som jag sade tidigare,
            återigen fram emot den sakdiskussion som vi skall ha på detta
            viktiga fält.
          </note>
          <note>
            Jag hoppas att den expertrapport som kommer att läggas fram på
            fredag blir ett bra underlag för en sådan sakdiskussion. Det kan
            ju hända att det t.o.m. kan finnas ett och annat i den som kan
            väcka viss förargelse -- men desto bättre. Låt oss diskutera,
            och låt oss debattera.
          </note>
          <note>
            Sedan vill jag bara något lugna Gudrun Schyman och Ingela Mårtensson
            med att grundbidragen inte är föremål för nedskärningar, och ingen
            pågående verksamhet kommer att på något sätt hotas eller beröras.
            Ni kanske inte gillar det som jag just nu säger, men det är nog
            snarast tyvärr på det sättet att de som har haft att handlägga
            en del av dessa ansökningar ibland t.o.m. har tyckt att det har
            varit svårt att alltid kunna finna riktigt bra projekt, riktigt
            bra ansökningar, för de ramar som har funnits tillgängliga. Men
            detta är en sak som jag hoppas att vi också kommer att kunna titta
            på och diskutera.
          </note>
          <note type="speaker">
            Anf. 56 MAJ BRITT THEORIN (s):
          </note>
          <note>
            Herr talman! Det var intressant att Daniel
          </note>
          <note>
            Tarschys gav sig in i debatten. De tankar som han försöker pådyvla
            mig om McCarthyism är mig fullständigt främmande. Det är mig fullständigt
            främmande att föreskriva utrikesministern vilka rådgivare hon
            skall välja. Det har hon rätt att göra. Men det är min absolut
            opåtagna rätt, när utrikesministern har deklarerat att samme rådgivare
            skall utreda den svenska säkerhets- och nedrustningspolitiken,
            att på allvar ifrågasätta det goda omdömet både hos denna person
            och hos utrikesministern.
          </note>
          <note>
            Det som Ingemar Dörfer representerar är inte alls hans analys
            och synpunkter som ligger närmare verkligheten, tvärtom. Bevare
            oss väl om vi hade följt hans analys och synpunkter från 70-talet
            och framåt, som hela tiden gick ut på att det var kärnvapen, avskräckning,
            militär styrka och upprustning som skulle skapa freden. Det är
            precis tvärtom. Utan alla dessa maktspråk skulle det vara mindre
            risk för krig och mer förtroende och samarbete. Det är ju när
            vi har övergivit maktspråket och när vi har börjat lämna det kalla
            krigets resonemang som vi har kunna uppnå samförstånd och samarbete.
          </note>
          <note>
            För den som vill sätta sig in i frågorna litet grand kan det
            vara värt att läsa Gemensam säkerhet och se vad den innebar. Gemensam
            säkerhet, som då inte togs särskilt väl emot i avskräckningsteoretikernas
            högborg, är nu allmängods. Man vet att den tillämpas. Det är t.o.m.
            så, att stats- och regeringscheferna i NATO-
          </note>
          <note>
            kommunikén har ställt sig bakom gemensamma säkerhetstankar. Vi
            vet att det är genom samarbete och samförstånd som man kan uppnå
            fred och inte genom avskräckning, militär styrka eller kärnvapen.
          </note>
          <note>
            Ingemar Dörfer får gärna ha sina uppfattningar, och jag skall
            gärna föra dessa diskussioner med honom igen. Men det är när Ingemar
            Dörfer skall påverka den svenska utrikespolitiken och vara den
            som viskar i utrikesministerns öra som det blir allvarligt.
          </note>
          <note>
            Det borde faktiskt, enligt min uppfattning, vara allvarligt för
            folkpartiet, centerpartiet och kds om detta sker. Jag vet inte,
            men jag har ställt frågan på vilket sätt dessa partier kan vara
            med och påverka regeringens utformning av freds- och nedrustningspolitiken.
            Jag har ännu inte fått svar på denna fråga. Jag antar att dessa
            partier då kommer att vara nöjda med att bli transportkompani
            till en moderat politik. Det tycker jag är förfärande.
          </note>
          <note>
            Det har rått en mycket bred samstämmighet och enighet om freds-
            och nedrustningspolitiken i
          </note>
          <note>
            Sveriges riksdag tack vare att den har förankrats brett parlamentariskt
            och diskuterats, vilket har gett möjlighet till inflytande från
            oppositionen i nedrustningsdelegationen. Det som vi nu har fått
            veta är att det sannolikt inte kommer att ske i fortsättningen,
            utan att man från regeringens sida skall tala om för oss vilken
            politik den skall föra.
          </note>
          <note>
            Sedan skall vi i riksdagen få lov att diskutera den.
          </note>
          <note>
            Jag skall sedermera återkomma till anslagen, men låt mig redan
            nu säga att socialdemokratin självfallet står fast vid den uppgörelse
            som man i bred enighet i Sveriges riksdag har träffat om att promillemålet
            snarast skall uppnås.
          </note>
          <note>
            Socialdemokratin kan naturligtvis inte acceptera regeringens
            neddragning av anslaget till fredsrörelserna.
          </note>
          <note type="speaker">
            Anf. 57 GUDRUN SCHYMAN (v):
          </note>
          <note>
            Fru talman! Jag skall säga till Margaretha af
          </note>
          <note>
            Ugglas att det var lugnande att höra att just grundbidragen inte
            är föremål för översyn. Det tycker jag är bra. Jag tror att det
            kommer att lugna många av dem som är beroende av dem och som i
            dag känner sig mycket oroade.
          </note>
          <note>
            Också utfästelsen om att inga pågående verksamheter hotas --
            vad det nu innebär, det vet inte jag -- kan ju inte innebära så
            stora ingrepp i sådant som pågår i dag.
          </note>
          <note>
            Jag tycker att det nog kan vara befogat att göra denna översyn,
            och jag hoppas att den kommer att resultera i konstruktiva åtgärder
            som vi får möjlighet att diskutera här.
          </note>
          <note>
            Jag skulle åter vilja skicka med följande uppmaning till utrikesministern
            och departementet: Gör gärna en översyn också att upprustningspolitiken
            och ha då målsättningen att dra ned litet där och satsa mer på
            fredsarbetet, på arbetet med att söka konfliktlösningsmodeller
            och på det folkrörelseförankrade arbetet för fred och nedrustning
            som pågår både i Sverige och internationellt. Inte minst med hänsyn
            till det statsfinansiella läget tror jag att det vore mycket bra.
          </note>
          <note>
            Anf. 58 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag vill mycket kort säga följade till
          </note>
          <note>
            Gudrun Schyman. Denna utvärdering och översyn som är framåtsyftande
            och vars förslag jag hoppas att vi får möjlighet att diskutera
            kommer naturligtvis att avse hela anslaget. Jag talade om den
            situation som vi nu befinner oss i, att det inte finns någon anledning
            till oro hos anslagssökande organisationer.
          </note>
          <note>
            Till Maj Britt Theorin vill jag säga att det som har skapat det
            helt nya läget när det gäller nedrustningsoch säkerhetspolitiken
            ju är kommunismens fall. Och till kommunismens fall har västmakternas
            bestämda uppträdande i besvärliga skeden bidragit.
          </note>
          <note>
            Den fråga som jag skulle vilja ställa till Maj Britt
          </note>
          <note>
            Theorin är om hon förmår att lämna det kalla krigets värld och
            blicka framåt och komma med nya intressanta förslag och initiativ.
            Det tycker jag skall bli intressant att se.
          </note>
          <note>
            Tredje vice talmannen anmälde att Maj Britt
          </note>
          <note>
            Theorin anhållit att till protokollet få antecknat att hon inte
            ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            f401 &gt; 6 § Meddelande om svar på interpellation
          </note>
          <note>
            1991/92:56
          </note>
          <note>
            Anf. 59 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Med hänvisning till 6 kap. 1 §
          </note>
          <note>
            riksdagsordningen får jag meddela att interpellation 56 av Hans
            Göran Franck till statsrådet Alf Svensson om mänskliga rättigheter
            m.m. i Baltikum inte kommer att besvaras inom föreskriven tid
            på grund av att Hans Göran
          </note>
          <note>
            Franck inte har möjlighet att ta emot svaret.
          </note>
          <note>
            Interpellationen kommer att besvaras den 22
          </note>
          <note>
            januari 1992.
          </note>
          <note>
            f401 &gt; 7 § Meddelande om svar på interpellation
          </note>
          <note>
            1991/92:61
          </note>
          <note>
            Anf. 60 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Med hänvisning till 6 kap. 1 §
          </note>
          <note>
            riksdagsordningen får jag meddela att statsrådet
          </note>
          <note>
            Alf Svensson på grund av utrikes resa inte har möjlighet att
            besvara Margareta Winbergs interpellation 61 om Moçambique inom
            föreskriven tid. Interpellationen kommer att besvaras den 22 januari
            1992.
          </note>
          <note>
            f401 &gt; 8 § Svar på interpellation 1991/92:68 om den illegala
            handeln i Malmö
          </note>
          <note type="speaker">
            Anf. 61 Justitieminister GUN HELLSVIK (m):
          </note>
          <note>
            Herr talman! Sten Andersson i Malmö har frågat mig vilka åtgärder
            jag avser vidta för att stoppa den illegala handeln i Malmö.
          </note>
          <note>
            I frågan beskriver Sten Andersson att försäljning av sprit sker
            till minderåriga. Saluförande av färska livsmedel sker i stor
            omfattning och under ohygieniska förhållanden. Saluförandet av
            kläder och prydnadsvaror har fått en omfattning som leder till
            att den utgör ett direkt hot mot etablerade företagare.
          </note>
          <note>
            Jag kan hålla med Sten Andersson om att den illegala handeln
            i främst Malmö- och
          </note>
          <note>
            Stockholmstrakten är oroväckande. Emellertid har vi redan i dag
            olika bestämmelser som tar sikte på bl.a. det problem som Sten
            Andersson har tagit upp. Sålunda finns det i lagen (1977:293)
            om handel med drycker straffbestämmelser för olovlig försäljning
            av alkoholdrycker. Den som gör sig skyldig till ett sådant brott
            kan dömas till fängelse i två år. Om försäljningen har utgjort
            ett led i en verksamhet som bedrivs yrkesmässigt eller i större
            omfattning kan fängelse i högst fyra år följa på brottet. Vidare
            kan enligt livsmedelslagen
          </note>
          <note>
            (1971:511) fängelse i högst två år ådömas den som säljer livsmedel
            och då bl.a. i större omfattning eller annars på ett allvarligt
            sätt uppsåtligen åsidosätter förpliktelser av betydelse från hälsosynpunkt.
            Såväl lagen om handel med drycker som livsmedelslagen innehåller
            också möjlighet till förverkanden.
          </note>
          <note>
            Som Sten Andersson känner till, krävs det tillstånd enligt allmänna
            ordningsstadgan
          </note>
          <note>
            (1956:617) för att ta allmän plats i anspråk för t.ex. försäljning.
            Den som bryter mot tillståndskravet kan bötfällas. Inom departementet
            pågår ett arbete med förslag till en ordningslag som avses ersätta
            bl.a. allmänna ordningsstadgan. I det sammanhanget kommer jag
            att överväga om den nya lagen bör innehålla regler som gör det
            möjligt att förverka bl.a. varor som bjuds ut till försäljning
            på allmän plats när tillstånd att ta platsen i anspråk saknas.
          </note>
          <note>
            Att förhindra och beivra den typ av brottslighet som Sten Andersson
            avser i sin interpellation är emellertid resurskrävande.
          </note>
          <note>
            Sten Andersson vet att det på flera håll i Sverige är ont om
            poliser. Detta gäller även Malmö. I den hårda prioritering av
            angelägna arbetsuppgifter som polisen tvingats göra, har åtgärder
            mot denna verksamhet tidvis fått stå tillbaka.
          </note>
          <note>
            Det är regeringens uppfattning att polisbristen snabbt måste
            rättas till. Redan under hösten har vi föreslagit en utökad antagning
            till polishögskolan med 100 polisaspiranter under innevarande
            budgetår. Detsamma har vi som bekant föreslagit i den nyligen
            lagda budgetpropositionen. I takt med att fler poliser utbildas
            och vissa andra åtgärder vidtas, ökar polisens möjligheter att
            komma till rätta med problem av detta slag.
          </note>
          <note>
            Jag vill dock i det här sammanhanget understryka att det är den
            lokala och regionala polisledningen som beslutar om hur resurserna
            skall användas för att man skall nå de uppsatta målen.
          </note>
          <note>
            Anf. 62 STEN ANDERSSON i Malmö (m):
          </note>
          <note>
            Herr talman! Jag tackar statsrådet för svaret på min interpellation.
            När vi hade en debatt i den här frågan för tre år sedan, raljerade
            jag litet grand över den som då var interpellant, för jag tyckte
            att hon överdrev problemet och att det inte var så mycket att
            orda om. Men jag erkänner nu öppet att jag hade fel vid det tillfället.
            Det som då var en blygsam början blev sedan inkörsporten till
            en mer eller mindre omfattande industri, som det är i dag.
          </note>
          <note>
            Numera handlar det ibland om upp till 20 fullastade bussar, vars
            resenärer koncentrerar sin försäljning till ett ställe i Malmö.
            Verksamheten har nu sådan omfattning att den utgör ett direkt
            hot mot småföretagare som skall försöka verka och fungera enligt
            gällande regler och lagar men som inte har en chans att konkurrera
            när det gäller kläder och allt annat som säljs från polackbussarna.
          </note>
          <note>
            Statsrådet säger, kanske litet ironiskt, ''som Sten
          </note>
          <note>
            Andersson känner till'' vad gäller ordningsstadgan.
          </note>
          <note>
            Det gör jag mycket väl, men jag misstänker att många andra i
            Malmö inte känner till den. Jag är förvisso ingen moralist, herr
            talman, men när man medvetet säljer alkohol till minderåriga --
            till 10-
          </note>
          <note>
            ,11-, 12-,13- och 14-åringar -- tycker jag att det är dags för
            någon form av reaktion.
          </note>
          <note>
            Statsrådet säger att det finns en lag som talar om mellan två
            och fyra års fängelse, men då handlar det om langning, och så
            omfattande är inte verksamheten att man skulle kunna mäta ut sådana
            straffsatser i det här fallet.
          </note>
          <note>
            Samtidigt kan jag inte undgå att förvånas över
          </note>
          <note>
            Sverige och svensk politik. Vi har under de senaste månaderna
            haft en intensiv debatt om den s.k.
          </note>
          <note>
            Dörrödsbonden, som vill sälja opastöriserad mjölk.
          </note>
          <note>
            Det väckte både den ena och den andra myndigheten. Men polsk
            korv och polsk ost som, om man skall skoja, själv går från Trelleborg
            till
          </note>
          <note>
            Malmö, görs det mindre insatser för att avstyra försäljningen
            av.
          </note>
          <note>
            Än allvarligare är att i en av gårdagens tidningar varnar tullen
            i Trelleborg för något som kallas för polackpiller eller lyckopiller.
            Det är piller som säljs av polacker och som distribueras runt
            om i skolor i Malmö, Trelleborg och Lund. Tullaren som blev intervjuad
            såg mycket allvarligt på det problemet.
          </note>
          <note>
            Ett sådant piller tillsammans med ett glas starköl kan åstadkomma
            kraftigt negativa effekter.
          </note>
          <note>
            Vi vet om att Polen är en av världens största amfetaminproducenter.
            Nu tror jag inte att amfetamin kommer via bussarna, men pillren
            som tullen talar om kommer säkert till stor del med bussarna,
            och jag anser att detta är så allvarligt att vi måste försöka
            få bort den hanteringen.
          </note>
          <note>
            En lösning hade kanske varit att kriminalisera dem som köper,
            för är det ingen marknad finns det inga säljare. Jag är förvånad
            ibland över människor som pratar om solidaritet i alla konstiga
            sammanhang men som sedan kan gå och handla alkohol, ost och kläder
            hos polackerna.
          </note>
          <note>
            Det har också diskuterats om man inte borde legalisera den här
            handeln. Jag tycker att om man gör det, så är det att ta ett steg
            tillbaka. Det kan inte vara rätt att några opåtalat skall få lov
            att bryta mot lagen och andra förmodas följa den fullt ut.
          </note>
          <note>
            Tyvärr tycker jag att statsrådet i sitt svar har glömt den kanske
            viktigaste åtgärden som man kan vidta för att få stopp på den
            här verksamheten, nämligen vad tullen kan göra. När tullen har
            slagit till och
          </note>
          <note>
            ''dammsugit'' bussarna har det lett till att antalet bussar från
            Polen till Malmö periodvis har minskat.
          </note>
          <note>
            Jag är väl medveten om att polisens resurser är begränsade, och
            då är det bättre att koncentrera resurserna kring tullen, där
            man har bussarna samlade, i stället för att, som man har gjort,
            sätta in ett stort antal poliser för att göra ingripanden vid
            det s.k. Warszawatorget i Malmö.
          </note>
          <note>
            Jag hoppas ändå att statsrådet tar den här frågan på allvar.
            Dels är den illegala handeln ett stort problem för småföretagare,
            dels kan man inte negligera att de här färska polska livsmedlen
            kan förorsaka problem som vi kan få svårt att hantera.
          </note>
          <note type="speaker">
            Anf. 63 Justitieminister GUN HELLSVIK (m):
          </note>
          <note>
            Herr talman! Precis som Sten Andersson anser jag att den illegala
            handeln är ett stort problem. Det tror jag att alla som har kommit
            i beröring med den är medvetna om. Det stora problemet, som jag
            ser det, är kvaliteten på de livsmedel som säljs, det är försäljningen
            av alkohol, främst till minderåriga, och det är detta som vi på
            senare tid har blivit mera uppmärksammade på, nämligen de piller
            som förs in.
          </note>
          <note>
            Eftersom Sten Andersson ställde frågan till mig, har jag hållit
            mig till de områden som ligger under mitt departement. Men jag
            är medveten om och mycket tillfredställd med, som vi alla bör
            vara, den aktivitet som tullen har visat och de rätt omfattande
            ingripanden som har gjorts. Jag tror också att vi kan vara överens
            om att kan man samordna de olika resurserna, då har vi också betydligt
            större möjligheter att komma åt problemet.
          </note>
          <note>
            Jag pekade på en möjlig väg att gå, och det är utökade möjligheter
            att förverka egendomen. De ekonomiska effekter som detta får för
            de inblandade kan säkert innebära att man till stor del hindrar
            den här typen av verksamhet.
          </note>
          <note>
            Anf. 64 STEN ANDERSSON i Malmö (m):
          </note>
          <note>
            Herr talman! På grund av de begränsade taletiderna räckte inte
            tiden till i mitt förra inlägg.
          </note>
          <note>
            Vi kanske skall ha begränsningar för allas trevnad.
          </note>
          <note>
            Statsrådet sade i sitt svar att polisen själv skall få avgöra
            hur resurserna skall fördelas och vilka prioriteringar som skall
            göras. Det kan jag väl hålla med om. Men som lekman blir man ibland
            litet förvånad. Jag tror inte att det har undgått statsrådet att
            det i hennes egen hemkommun av och till förekommer en debatt i
            tidningarna om att polisen jagar cyklister. På den enkelriktade
            körbanan på motorvägen mellan Malmö och Ängelholm förekommer intensiva
            hastighetskontroller. Det kan vara viktigt. Men jag tror att Svensson
            på gatan i Malmö och Trelleborg ibland kan ha svårt att förstå
            den prioriteringen.
          </note>
          <note>
            Statsrådet nämnde också mitt beröm till tullen angående att man
            hade löst problemen på ett bättre sätt än tidigare. Men varför
            skedde inte det tidigare? Vi vet att det under åren har förekommit
            kontakter på t.o.m. utrikesministernivå. Men trots det har trafiken
            ändå intensifierats. Jag har pratat med folk som, tror jag, kan
            dessa frågor. De säger att om tullen och passpolisen lades samman
            skulle det bli en bättre fungerande organisation.
          </note>
          <note>
            Herr talman! Det är alltid trevligt att diskutera med statsrådet
            Hellsvik. Som regel -- undantagen finns -- har vi samma uppfattning.
            Det har vi även i denna fråga. Framför allt med tanke på de senaste
            dagarnas rapporter om en ökad distribution av s.k.
          </note>
          <note>
            lyckopiller, hoppas jag att hon kommer att vara observant på
            detta problem.
          </note>
          <note>
            Jag tycker att vi skall ha ett utbyte med Polen. Vi skall inte
            generalisera och kalla alla polacker för olika saker. Men vi borde
            tala om för dem att den här typen av verksamhet inte är önskvärd
            i Sverige.
          </note>
          <note>
            Därför bör polska myndigheter sätta in de resurser de har till
            förfogande för att informera om att vi i
          </note>
          <note>
            Sverige ser mycket negativt på den nu bedrivna verksamheten i
            Malmö.
          </note>
          <note type="speaker">
            Anf. 65 Justitieminister GUN HELLSVIK (m):
          </note>
          <note>
            Herr talman! Utöver vad jag nämnde tidigare, bör jag informera
            Sten Andersson i Malmö om att rikspolisstyrelsen har aktualiserat
            ett utökat samarbete mellan tull och polis.
          </note>
          <note>
            Dessutom bör jag nämna att den utökning av utbildningen vid polishögskolan
            som nu genomförs, innebär att vi beräknar att polisbristen skall
            vara avhjälpt 1995. Det är där de stora problemen finns som tvingar
            fram mycket besvärliga prioriteringar.
          </note>
          <note>
            Anf. 66 STEN ANDERSSON i Malmö (m):
          </note>
          <note>
            Herr talman! Jag tackar för det kompletterande svaret. Jag hoppas
            att jag har lyckats åstadkomma att statsrådet förstår att det
            är bättre att stämma i bäcken än i ån, dvs. i det här fallet vid
            våra gränser.
          </note>
          <note>
            Om tullen får ett rykte om att vara effektiv, så att människor
            inte försöker föra in mer än sin lagenliga ranson, skulle den
            här verksamheten inte längre vara lönsam.
          </note>
          <note>
            Jag vill understryka att alla polacker är välkomna till Sverige.
            Men de skall inte agera på ett sätt som hitintills, tyvärr, alltför
            många polacker har gjort.
          </note>
          <note>
            Det innebär att Polen i södra Sverige får ett dåligt rykte som
            landet absolut inte är förtjänt av.
          </note>
          <note>
            Överläggningen var härmed avslutad.
          </note>
          <note>
            9 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 14 januari
          </note>
          <note>
            1991/92:84 av Harald Bergström (kds) till statsrådet
          </note>
          <note>
            Beatrice Ask om interkommunal ersättning:
          </note>
          <note>
            I regeringsförklaringen sägs att ''de offentliga bidragen skall
            i princip följa eleven''.
          </note>
          <note>
            I kommuner som saknar eller endast har enstaka linjer med gymnasial
            utbildning måste eleverna söka till någon annan kommun med utbyggt
            gymnasium. För sådan utbildning betalar elevens hemkommun s.k.
            interkommunal ersättning.
          </note>
          <note>
            När skolpengen skall följa eleven och denne har rätt att fritt
            välja skola kan det innebära stora påfrestningar för ekonomin
            i elevens hemkommun.
          </note>
          <note>
            Så är det i min hemkommun där vi kan anordna gymnasial utbildning
            till avsevärt lägre kostnad än vad vår grannkommun begär för motsvarande.
            Det bör sägas att den interkommunala ersättningen under de senaste
            tre åren i stort sett tredubblats till just denna vår grannkommun
            för ungefär samma antal gymnasieelever.
          </note>
          <note>
            Vad har kommunen för val? Kan den neka en elev att gå i grannkommunens
            skola om motsvarande utbildning kan ordnas i hemkommunen?
          </note>
          <note>
            Finns planer på att fastställa den interkommunala ersättningens
            storlek centralt?
          </note>
          <note>
            Eftersom det finns fler kommuner i samma situation torde det
            vara av intresse att höra statsrådets uppfattning om hur regeringsförklaringens
            ''i princip följa eleven'' skall tolkas mot denna bakgrund.
          </note>
          <note>
            10 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 14 januari
          </note>
          <note type="speaker">
            1991/92:300 av Georg Andersson (s) till kommunikationsministern
            om vägunderhållet:
          </note>
          <note>
            I en publikation -- Nyheter från departementen --
          </note>
          <note>
            utgiven den 10 januari 1992 står att läsa:
          </note>
          <note>
            ''Vägunderhållet, som varit eftersatt de senaste åren, förbättras
            nu. Anslaget till drift och underhåll höjs''.
          </note>
          <note>
            Av kommunikationsdepartementets bilaga till budgetpropositionen
            framgår emellertid att vägverket inte ens får täckning för inflationen
            sedan hänsyn tagits till att reparationer av
          </note>
          <note>
            Södertäljebron skall belasta detta anslag.
          </note>
          <note>
            I realiteten minskar således anslaget för drift och underhåll.
          </note>
          <note>
            Jag vill därför fråga kommunikationsministern:
          </note>
          <note>
            Planerar regeringen några andra åtgärder för att nu öka insatserna
            för vägunderhåll?
          </note>
          <note type="speaker">
            1991/92:301 av Harald Bergström (kds) till finansministern om
            dataregistersäkerheten:
          </note>
          <note>
            Enligt uppgifter som cirkulerat den senaste tiden har befolkningsregistret
            SPAR kommit i orätta händer utomlands.
          </note>
          <note>
            För SPAR är tydligen skadan redan skedd, men hur vill civilministern
            agera för att skydda andra register, t.ex. FAS 90, för motsvarande
            olycka?
          </note>
          <note>
            Ytterst är det ju såväl enskilda medborgare som juridiska personer
            som drabbas.
          </note>
          <note>
            11 § Kammaren åtskildes kl. 13.15.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 2 §
            anf. 22 (delvis),
          </note>
          <note>
            av tredje vice talmannen därefter t.o.m. 7 § anf. 60
          </note>
          <note>
            (delvis) och
          </note>
          <note>
            av förste vice talmannen därefter till sammanträdet slut.
          </note>
        </div>
      </body>
    </text>
  </TEI>
</teiCorpus>
