<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--62</head>
          <docDate when="1992-02-12">1992-02-12</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 6 februari.
          </note>
          <note>
            2 § Avsägelse
          </note>
          <note>
            Talmannen anmälde att Anders Björck (m) avsagt sig uppdraget
            att vara ombud i Europarådets parlamentariska (rådgivande) församling.
          </note>
          <note>
            Kammaren biföll denna framställning.
          </note>
          <note>
            3 § Meddelande om svar på interpellation
          </note>
          <note>
            1991/92:86
          </note>
          <note>
            Från statsrådet Alf Svensson hade följande skrivelse inkommit:
          </note>
          <note>
            Till riksdagen
          </note>
          <note>
            Med hänvisning till riksdagsordningens 6 kap. 1 §
          </note>
          <note>
            får jag meddela att jag på grund av utrikes resa inte har möjlighet
            att besvara Alf Wennerfors interpellation nr 86 om biståndet till
            Uganda inom föreskriven tid. Interpellationen kommer att besvaras
            den 27 februari 1992.
          </note>
          <note>
            Stockholm den 11 februari 1992
          </note>
          <note>
            Alf Svensson
          </note>
          <note>
            Meddelande om information från regeringen
          </note>
          <note type="speaker">
            Anf. 1 TALMANNEN:
          </note>
          <note>
            Vid inledningnen av det trafikpolitiska avsnittet av den allmänpolitiska
            debatten i morgon eftermiddag lämnar kommunikationsminister Mats
            Odell (kds)
          </note>
          <note>
            information om investeringar i vägar och järnvägar för ökad sysselsättning
            och tillväxt. I anslutning till informationen får ledamöterna
            tillfälle att ställa kompletterande frågor.
          </note>
          <note>
            f401 &gt; 4 § Allmänpolitisk debatt
          </note>
          <note>
            Partiledardebatt
          </note>
          <note type="speaker">
            Anf. 2 INGVAR CARLSSON (s):
          </note>
          <note>
            Fru talman! Den borgerliga regeringen kallar sin politik för
            den ''enda'' vägen. Det är den enda vägen att åstadkomma tillväxt,
            säger de.
          </note>
          <note>
            Socialdemokraterna har styrt Sverige i 53 av de senaste 60 åren.
            Under de åren har vi fått uppleva mycket stora framsteg, och --
            inte minst viktigt --
          </note>
          <note>
            alla har fått del av dessa framsteg.
          </note>
          <note>
            Vi har haft ett betydande inflytande i vårt land, men vi gör
            för den skull inte anspråk på att ha den enda lösningen på alla
            problem.
          </note>
          <note>
            Som regering, som politiker ställs man inför många vägval, men
            inte den här regeringen, den ser bara en väg.
          </note>
          <note>
            Redan efter tre månader vid makten kunde statsministern ge besked:
            Det här är den bästa regering som Sverige någonsin haft. Efter
            fyra månader sade Olof Johansson att han allvarligt funderade
            på att hoppa av denna den bästa av regeringar. Nu har han dock
            bestämt sig för att stanna.
          </note>
          <note>
            Bengt Westerberg meddelade ungefär samtidigt att han började
            tvivla på själva grunden för regeringens ekonomiska politik, detta
            att skattesänkningar leder till tillväxt.
          </note>
          <note>
            Kan statsministern ge besked här i dag: Kommer den borgerliga
            fyrpartiregeringen att fortsätta att sänka skatterna med 10 miljarder
            kronor per år, och vad skall ni i så fall ytterligare skära ned
            på?
          </note>
          <note>
            Svenska folket har rätt att få besked på den punkten.
          </note>
          <note>
            En majoritet av svenska folket visade i valet att de ville ha
            just den här politiken, säger de borgerliga självsäkert.
          </note>
          <note>
            Uppriktigt sagt: Jag tror inte att väljarna ville ha en regering
            som skapar kaos på byggmarknaden.
          </note>
          <note>
            Jag tror inte att många kunde föreställa sig att
          </note>
          <note>
            Sverige skulle få en skatteminister som tycker att
          </note>
          <note>
            15 % arbetslöshet bland byggnadsarbetare är en anpassning till
            en normal sysselsättningsnivå.
          </note>
          <note>
            Däremot trodde väljarna på Olof Johansson när han fem dagar före
            valet sade att centern har en strategi för lägre boendekostnader.
            Och de trodde på Carl Bildt, när han i Ekot runt midsommar på
            frågan ''Ni lovar alltså att alla skall få lägre hyror'', svarade:
            ''Ja, absolut.'' Ja, absolut, alla skulle få lägre hyror med moderatledd
            regering.
          </note>
          <note>
            Carl Bild! Står Carl Bildt fast vid detta besked till svenska
            folket? Lägre hyror, är det vad vi nu får?
          </note>
          <note>
            Väljarna trodde också Bengt Westerberg när han lovade miljarder
            till de handikappade. Men några pengar till handikappreformen
            finns inte avsatta,
          </note>
          <note>
            Bengt Westerberg, i regeringens budget.
          </note>
          <note>
            Och de litade på kds löften om kraftiga satsningar på vård och
            äldreomsorg. Nu är det alldeles tyst från det hållet om att sjukvården
            behöver mer pengar.
          </note>
          <note>
            Och framför allt trodde säkert många på försäkringarna att en
            borgerlig regering skulle vara bättre på att bekämpa arbetslöshet.
          </note>
          <note>
            Budskapet var ju så enkelt: Om vi sänker skatterna, så blir det
            fler jobb. Om vi sänker skatterna, så har vi råd med lika bra
            -- ja, bättre --
          </note>
          <note>
            välfärd. Om vi sänker skatterna, så blir det större valfrihet
            för alla.
          </note>
          <note>
            Det är klart att jämfört med dessa löften lät det inte särskilt
            lockande när vi socialdemokrater sade i valrörelsen ...
          </note>
          <note>
            Var så god, herrarna får gärna sitta ned! Det går bra. Det är
            lättare att lyssna då. Jag kan inte göra någonting åt att ni inte
            kan påkalla talmannens uppmärksamhet. Det får ni klara av själva.
          </note>
          <note>
            Ni klarar inte ens av att påkalla talmannens uppmärksamhet, hur
            skall ni då klara av att styra
          </note>
          <note>
            Sverige?
          </note>
          <note>
            Det är klart att jämfört med dessa löften var det inte särskilt
            lockande när vi socialdemokrater sade i valrörelsen: Vi lovar
            inga stora skattesänkningar och inga nya reformer. Det har vi
            inte råd med.
          </note>
          <note>
            Som läget är måste vi först och främst se till att inte fler
            blir arbetslösa, att den välfärd och trygghet vi har inte urholkas
            och att de resurser vi kan skrapa ihop används för investeringar
            och utbildning som kan ge nya jobb och få fart på ekonomin igen.
          </note>
          <note>
            Löftet om skattesänkningar för dem som har aktier och förmögenheter
            har regeringen infriat med råge.
          </note>
          <note>
            Nu skall dessa skattesänkningar betalas med en lång rad försämringar,
            som konsekvent och hårdhänt drabbar dem som har små ekonomiska
            marginaler.
          </note>
          <note>
            De skall betalas med:
          </note>
          <note>
            - försämringar för äldre genom slopad delpension
          </note>
          <note>
            - försämringar för barnfamiljer genom uteblivet barnbidrag,
          </note>
          <note>
            - försämringar för lågutbildade genom neddragningar på vuxenutbildningen,
          </note>
          <note>
            - försämringar för den stora gruppen löntagare genom en fördubbling
            av avgifterna till A-kassan och slopad rätt att dra av fackföreningsavgiften
            och därmed i praktiken höjd inkomstskatt -- de grupperna får höjda
            skatter -- och
          </note>
          <note>
            - försämringar i kommunerna av barnomsorg, äldreomsorg, skolor
            och kollektivtrafik.
          </note>
          <note>
            Detta är den ''enda''vägen. Eventuella invändningar mot att dessa
            försämringar är orättvisa eller ineffektiva viftar regeringen
            irriterat bort.
          </note>
          <note>
            Det spelar ingen roll att landets stora löntagarorganisationer,
            både på LO- och på tjänstemannasidan, visar hur orättvist karensdagar
            skulle slå mot dem som har de tyngsta och sämst betalda jobben.
          </note>
          <note>
            Det spelar ingen roll att statistiska centralbyrån har räknat
            ut att besparingarna inte blir ens hälften av vad regeringen sagt
            och kalkylerat med.
          </note>
          <note>
            Och, fru talman, det spelar inte ens någon roll att till och
            med Svenska Arbetsgivareföreningen nu är skeptisk till karensdagar
            ur företagens synvinkel.
          </note>
          <note>
            Regeringens politik är den ''enda'' vägen, är det ständiga budskapet.
          </note>
          <note>
            Vi socialdemokrater har presenterat en helt annan politik. Under
            hela 80-talet gick vi på tvärs mot utvecklingen i länderna omkring
            oss. Medan arbetslösheten där låg på 8--12 % fanns det jobb i
          </note>
          <note>
            Sverige, och arbetslösheten var låg. I dag är fler än 200 000
            människor arbetslösa i vårt land --
          </note>
          <note>
            35 000 är långtidsarbetslösa, och en tredjedel av dem är unga,
            mellan 20 och 24 år. Enligt regeringens egna prognoser kommer
            arbetslösheten att drivas upp ytterligare under detta och nästa
            år. I detta allvarliga läge måste en regering handla. Det är nu
            som det krävs insatser.
          </note>
          <note>
            Det är nu som utvecklingen måste vändas, och det måste ske kraftfullt.
          </note>
          <note>
            Vi socialdemokrater har lagt fram ett program som i ett första
            steg pressar tillbaka arbetslösheten till 3 % i stället för att
            låta den rusa upp mot 5--
          </note>
          <note>
            6%. Detta är fullt möjligt att göra utan att budgetunderskottet
            stiger och utan att den låga inflationen äventyras. 1 % öppet
            arbetslösa,
          </note>
          <note>
            45 000 människor, kostar ungeför 5 miljarder kronor i kontantstöd.
            Varför skall dessa pengar inte i stället användas till att ge
            tusentals människor utbildning och jobb?
          </note>
          <note>
            Vi vill använda tre medel för att få ned arbetslösheten. Det
            första är byggsektorn. Vi behöver inget ökat byggande, säger regeringen.
          </note>
          <note>
            Det är riktigt att vi inte behöver bygga 70 000 nya lägenheter
            som vi gjorde under rekordåret 1990.
          </note>
          <note>
            Men vi behöver även i fortsättningen bygga nytt, och vi behöver
            framför allt bygga om och underhålla. Nu finns det ledig kapacitet
            för att rusta upp alla de skolor där rappningen hänger ned från
            taken, där mögel och fukt gör duscharna omöjliga att använda,
            där ventilationen är dålig och där hela inredningen behöver en
            rejäl uppfräschning.
          </note>
          <note>
            I detta läge väljer regeringen emellertid i stället att dra in
            de 300 milj.kr. som vi kan använda för att få en bättre skolmiljö.
            Nu skulle kommunerna kunna bygga nytt och bygga om för att äldre
            skall få valfrihet i boendet, som alla talar om och som i praktiken
            innebär att det måste byggas fler ålderdomshem, fler små sjukhem,
            fler egna rum i långvården och skapas större tillgänglighet för
            rörelsehindrade, m.m. Det var det första medlet.
          </note>
          <note>
            Det andra medlet som vi vill använda för att skapa jobb är investeringar.
            Det finns vägar runt om i landet som behöver byggas ut och underhållas.
            Det finns alltså inte bara en väg, utan det finns många vägar
            som behöver byggas ut och underhållas. En rejäl upprustning av
            inlandsvägen skulle betyda mycket för skogslänen. Och vi behöver
            bygga ut järnvägen och förbättra kollektivtrafiken i storstäderna.
            Kommunikationsminister Mats
          </note>
          <note>
            Odell kom nyligen med beskedet att han direkt kan skaka fram
            8 miljarder kronor för investeringar i vägar och järnvägar. Det
            är bra. Men om detta är riktigt, och om detta är nya pengar, innebär
            det en omläggning av hela regeringens ekonomiska politik. Kan
            vi få en kommentar av statsministern till detta här i dag?
          </note>
          <note>
            Det tredje som vi socialdemokrater vill satsa kraftfullt på är
            utbildning. Gymnasiereformen skall självfallet påbörjas. Vuxenutbildningen
            behövs mer än någonsin. Och vi vill satsa ytterligare på arbetsmarknadsutbildning
            och nästan en halv miljard kronor på kompetenshöjning för dem
            som jobbar i små och medelstora företag. Sammanlagt vill vi använda
          </note>
          <note>
            1,5 miljarder kronor mer än regeringen på utbildning, kompetenshöjning
            och kultur.
          </note>
          <note>
            Finansminister Anne Wibble försvarade enligt tidningsuppgifter
            nedskärningar i vuxenutbildningen med att komvux främst är till
            för dem som har hus i Spanien och som vill lära sig spanska. Det
            avslöjar hur litet en del av de borgerliga statsråden vet om vanligt
            folks vardag.
          </note>
          <note>
            Om man kortfattat vill beskriva skillnaden mellan regeringens
            budget och det socialdemokratiska alternativet kan man säga att
            regeringen lägger pengarna på att sänka skatterna för dem som
            har det bäst och betala ut arbetslöshetsunderstöd. Vi socialdemokrater
            vill använda pengarna till att minska arbetslösheten, upprätthålla
            den sociala tryggheten och bygga för framtiden. Vi tror inte att
            sänkta skatter leder till ökad tillväxt. Vi stöder oss på den
            utveckling som vi har sett i länder som har prövat den metoden.
            Vi har lyssnat på en av
          </note>
          <note>
            USA:s främsta nationalekonomer som säger att det enda som med
            säkerhet sker när skatten sänks för de välbeställda är att de
            rika blir rikare och de fattiga blir fattigare.
          </note>
          <note>
            Vi tycker att det är något underligt med hela tanken att de rika
            skulle jobba bättre och göra större insatser om de får ännu mer,
            medan vanliga löntagare måste få det sämre för att jobba bättre.
          </note>
          <note>
            Den typen av gammal och orättvis högerpolitik leder inte till
            ökad tillväxt. Den leder bara till att orättvisorna blir större
            och samhällsklimatet hårdare.
          </note>
          <note>
            Vi får säkert höra här i dag att socialdemokraterna vill höja
            skatterna. Det är fel.
          </note>
          <note>
            Vi vill återställa den viktiga fördelningsprofilen i skattereformen
            genom att omfördela skattebördan. Det gör vi genom att föreslå
            att barnbidraget höjs, som det var tänkt, med en dryg tusenlapp
            per barn och år och genom att de som har höga inkomster och stora
            förmögenheter får betala mer i skatt. Något höjt skattetryck är
            det inte fråga om. Men med så kraftfulla satsningar och dessutom
            med ett nej till regeringens försämringar måste väl utgifterna
            öka och inkomsterna minska med den socialdemokratiska politiken,
            kanske någon frågar sig. Nej, det blir inte så. Vi går en annan
            väg. Vi spär inte på några utgifter i onödan. Vi fördelar dem
            på ett annat sätt. Vi har ett annat bostadsfinansieringssystem.
          </note>
          <note>
            Vi fortsätter att ha ansvar för helheten.
          </note>
          <note>
            Sammanlagt presenterar vi en budget som är starkare än regeringens.
            Det är en budget som vi om så behövs är beredda att regera på
            i morgon dag. Ja, den behövs förstås, men frågan är om vi får
            chansen. Vi tänker litet längre fram än ett år i taget. Den största
            tillgång som vi har i dag är att den socialdemokratiska regeringen
            lyckades pressa ned inflationen. Sverige stärker just nu sin konkurrenskraft
            tack vare Rehnbergsavtalet, och därför är det så viktigt vad som
            händer när avtalet löper ut.
          </note>
          <note>
            Vi säger nej till den borgerliga politiken. Vi tror inte att
            arbetslöshet skapar tillväxt och att orättvisor skapar ökad trygghet.
            Vi tror inte att den enda vägen leder till ökat välstånd, inte
            ens för dem som nu kan öka sina förmögheter och sin standard rejält.
            Vi är, fru talman, övertygade om att ett rättvist samhälle i det
            långa loppet är bra för alla medborgare.
          </note>
          <note>
            (Applåder)
          </note>
          <note>
            Anf. 3 Socialminister BENGT
          </note>
          <note>
            WESTERBERG (fp) replik
          </note>
          <note>
            Fru talman! Låt mig först svara på Ingvar
          </note>
          <note>
            Carlssons konkreta fråga om handikappreformer.
          </note>
          <note>
            För det första har vi i budgetpropositionen aviserat en proposition,
            och vi återkommer till riksdagen inom kort med en proposition
            om ett förstärkt vårdbidrag. Detta har vi föreslagit i riksdagen
            år efter år men fått nej av socialdemokraterna och övrig riksdagsmajoritet.
          </note>
          <note>
            En mycket konkret fråga till Ingvar Carlsson är:
          </note>
          <note>
            Är ni beredda att nu vara med och genomföra detta första steg
            i en reformering för de handikappade som är så viktig?
          </note>
          <note>
            För det andra återkommer vi så småningom med ett förslag till
            en mer omfattande handikappreform. Den kommer naturligtvis i första
            hand att få budgeteffekter fr.o.m. nästa budgetår, alltså inte
            det år som vi nu diskuterar utan 1993/94. Men detta förslag kommer
            att läggas fram och är också aviserat i budgetpropositionen.
          </note>
          <note>
            Att vi inte kan lägga fram förslaget tidigare beror på att den
            tidsplan som Ingvar Carlsson och hans regering hade gjort upp
            inte har gjort det möjligt att driva på detta arbete snabbare
            än vi nu faktiskt gör.
          </note>
          <note>
            Låt mig, fru talman, också ta upp det som sades om den ekonomiska
            politiken. Tvärtemot vad
          </note>
          <note>
            Ingvar Carlsson säger leder det socialdemokratiska förslaget
            till högre skatter, högre utgifter och ökat budgetunderskott.
            Och detta är helt fel politik i dag.
          </note>
          <note>
            Den politik som vi nu lägger fast kommer att få effekter, framför
            allt under 1993 och i viss mån även under 1994.
          </note>
          <note>
            Vad tror vi om det ekonomiska läget då? Ja, vår bedömning är
            att den internationella konjunkturen kommer att vända i år och
            att vi i
          </note>
          <note>
            Sverige kommer att märka det under 1993 och
          </note>
          <note>
            1994. Då är det helt fel att satsa på expansion, eftersom det
            är detsamma som att beställa ny inflation, snabba löneökningar
            och försämrad konkurrenskraft. Därför är det viktigt att nu visa
            uthållighet i den ekonomiska politiken.
          </note>
          <note>
            Huvudproblemet för Sverige har under lång tid varit att vi har
            fört en felaktig stabiliseringspolitik.
          </note>
          <note>
            Ingvar Carlsson vägrade som statsminister att strama åt ekonomin
            när det behövdes 1988, och helst ännu tidigare. När åtstramningen
            väl kom
          </note>
          <note>
            1990 var det egentligen för sent. Möjligen har effekten av det
            varit att lågkonjunkturen har spätts på. Men att nu, när vi står
            inför en vändning i konjunkturen, satsa på expansion är en helt
            felaktig politik.
          </note>
          <note>
            En annan sak är vad vi kortsiktigt gör. Det är självklart att
            vi skall satsa på arbetsmarknadspolitiska åtgärder, tidigarelagda
            investeringar osv. Regeringen har lagt fram sådana förslag och
            återkommer med ytterligare förslag. På den punkten finns det,
            såvitt jag förstår, inte några djupa skiljaktigheter mellan partierna
            här i riksdagen. Det grundläggande är att inte nu föra en politik
            som i verkligheten innebär att vi återigen får hög inflation och
            urholkad konkurrenskraft. I stället måste vi sikta mot balans.
            Då måste man höja blicken och se åtminstone ett år framåt i tiden.
            Den förmågan saknar socialdemokraterna för närvarande.
          </note>
          <note type="speaker">
            Anf. 4 INGVAR CARLSSON (s) replik:
          </note>
          <note>
            Fru talman! Vårdbidraget ingår i vår budget. Vi är alltså för
            ett vårdbidrag. Rent allmänt tror jag,
          </note>
          <note>
            Bengt Westerberg, att det skulle vara betydligt lättare att genomföra
            en bra handikappolitik tillsammans med socialdemokraterna än det
            skulle vara att genomföra en sådan tillsammans med moderaterna,
            som -- med Bengt Westerbergs egna ord -- är ett hot mot välfärden.
          </note>
          <note>
            Handikapputredningen spelade en mycket stor roll i Bengt Westerbergs
            valrörelse.
          </note>
          <note>
            Handikapporganisationerna hyllade Bengt
          </note>
          <note>
            Westerberg. Då blivande finansminister Wibble lovade på ett valmöte
            blivande socialminister
          </note>
          <note>
            Westerberg: Du skall få handikappreformen bums.
          </note>
          <note>
            För mig betyder ''bums'' genast. Vad betyder
          </note>
          <note>
            ''bums'' för Bengt Westerberg och Anne Wibble?
          </note>
          <note>
            Skattetrycket sjunker med den socialdemokratiska ekonomiska politiken
            inte lika kraftigt som det skulle göra med den borgerliga regeringens
            politik. Där har ju moderaterna tagit över, och den skattepolitiken
            är ett hot mot välfärden. Det har jag visat på i mitt inledande
            anförande i dag.
          </note>
          <note>
            Att tala om att man inte skall späda på något när inflationen
            hotar att gå upp mot 5--6 % anser jag vara ansvarslöst gentemot
            landet som helhet.
          </note>
          <note>
            Dessutom tycker jag att det är utmanande gentemot dem som hotas
            av arbetslöshet.
          </note>
          <note>
            Bengt Westerberg kan inte komma ifrån att han för ungefär tre
            veckor sedan sade att han själv inte tror på kungstanken i den
            borgerliga regeringens ekonomiska politik. Jag instämmer i Bengt
          </note>
          <note>
            Westerbergs slutsatser beträffande Paul
          </note>
          <note>
            Krugmans bok. Men jag tycker att det är märkligt att Bengt Westerberg
            är biträdande statsminister i en regering som har lagt fram en
            finansplan, vars kungstanke han själv tar avstånd från. Det är
            därför som jag säger att Bengt Westerberg ibland för mig är något
            av ett mysterium som politiker.
          </note>
          <note>
            Jag tycker om det som han säger. Men jag förstår inte att han
            är med i den här regeringen.
          </note>
          <note>
            Nu försöker Bengt Westerberg tona ned det hela.
          </note>
          <note>
            Men det var inte fråga om en förflugen tanke. Det här sades inte
            en gång, utan det sades flera gånger.
          </note>
          <note>
            Och det var inte bara jag som hörde det. Hela
          </note>
          <note>
            Sveriges journalistkår hörde det som sades och var mycket intresserad.
            Det är därför som Bengt
          </note>
          <note>
            Westerbergs attack på den socialdemokratiska politiken saknar
            trovärdighet.
          </note>
          <note>
            Vi har lagt fram en detaljerad budget. Vi har lagt fram en försörjningsplan,
            som är överskickad till finansdepartementet och som har granskats
            där.
          </note>
          <note>
            Vi har inte fått några som helst anmärkningar beträffande våra
            beräkningar. Det finns ett utrymme i dag för att bedriva en djärvare
            ekonomisk politik. Jag anser att det är felaktigt och farligt
            att i dagens läge bedriva en åtstramningspolitik av det slag som
            den borgerliga regeringen för.
          </note>
          <note>
            Till slut, fru talman, vill jag säga: Det var vi som tog ner
            inflationen. Det var vi som genomförde
          </note>
          <note>
            Rehnbergsavtalet. Det här är den borgerliga regeringens största
            tillgång i dag. Men det räcker inte. Det behövs även i övrigt
            en förnuftig politik.
          </note>
          <note type="speaker">
            Anf. 5 Socialminister BENGT WESTERBERG (fp) replik:
          </note>
          <note>
            Fru talman! Det är mycket bra om socialdemokraterna äntligen
            accepterar vårdbidraget. Ingvar Carlsson kan inte förneka att
            socialdemokraterna år efter år har sagt nej till förslag från
            oss om en förbättring. Det krävdes ett regeringsskifte, och det
            krävdes en samverkan mellan de borgerliga partierna för att det
            skulle bli en förbättring av vårdnadsbidraget.
          </note>
          <note>
            På samma sätt förhåller det sig, det är jag ganska övertygad
            om, när det gäller handikappreformen.
          </note>
          <note>
            Socialdemokraterna har ju inte haft den djärvhet som har krävts
            för nödvändiga omprioriteringar för att få utrymme för de här
            viktiga handikappsatsningarna. Vi kommer att genomföra denna reform
            så snabbt som det över huvud taget är praktiskt möjligt. Men eftersom
            socialdemokraterna medgett ett ovanligt lång remisstid för den
            här utredningen -- remisstiden gick ju inte ut förrän vid årsskiftet
            -- har det inte varit praktiskt möjligt för oss att lägga fram
            en proposition nu i vår. Om det var avsiktligt eller om det var
            något annat som låg bakom från socialdemokraternas sida vet jag
            inte. Vi kommer i varje fall att lägga fram en proposition i riksdagen
            som bygger på handikapputredningens förslag.
          </note>
          <note>
            Ingvar Carlsson säger att man kan acceptera en inflation på 5--6
            %. Möjligen är det arbetslösheten som han är orolig för. I verkligheten
            är risken stor att de vinster som vi har gjort i form av en lägre
            inflation går förlorade, om vi nu för en expansiv politik med
            siktet inställt på 1993--1994. Det är naturligtvis alltid ett
            politiskt problem att åtgärder diskuteras som kommer att få effekt
            i ett annat konjunkturläge.
          </note>
          <note>
            Därför är det lätt att peka på situationen nu och säga att vi
            borde fatta andra beslut för att påverka dagens situation. Men
            det är alltså inte den vi påverkar, utan vi påverkar den situation
            som råder ett eller två år framåt i tiden.
          </note>
          <note>
            Erfarenheterna av socialdemokratisk stabiliseringspolitik på
            1980-talet är ju utomordentligt dåliga. Ingvar Carlsson och jag
            har haft en mängd debatter under årens lopp om stabiliseringspolitiken.
            Ett mycket allvarligt misstag, som också påtalas av produktivitetsdelegationen,
            var att man avstod från att strama åt ekonomin 1988, ja, egentligen
            ännu tidigare. Produktivitetsdelegationen pekar i själva verket
            ut detta som en av huvudorsakerna till Sveriges eftersläpning.
            Att Ingvar Carlsson nu skall komma och undervisa om hur stabiliseringspolitik
            skall bedrivas tycker jag är litet övermaga, med hänsyn till den
            mycket dåliga
          </note>
          <note>
            ''record'' som han har på det här området.
          </note>
          <note>
            Till sist några ord om skattetrycket. Ja, det är sant att jag
            inte tror -- och jag tror inte att någon annan heller gör det
            -- att det finns något direkt samband mellan det totala skatteuttaget
            och tillväxten.
          </note>
          <note>
            Däremot är det uppenbart att det beträffande vissa enskilda skatter
            och den ekonomiska utvecklingen finns ett samband. Ingvar Carlsson
            och jag samt våra partier har tillsammans genomfört en skattereform
            som syftar just till en omfattande skatteomläggning med bl.a.
            sänkta marginalskatter. En av utgångspunkterna för genomförandet
            av den reformen har varit att vi tror att den skall få gynnsamma
            effekter på den ekonomiska tillväxten. Hur man gör skatteuttaget
            spelar självfallet en roll för tillväxten. Jag tror att det också
            är Paul Krugmans bestämda övertygelse.
          </note>
          <note type="speaker">
            Anf. 6 INGVAR CARLSSON (s) replik:
          </note>
          <note>
            Fru talman! Även när det gäller gruppen handikappade är det med
            all säkerhet så, att den gruppen tack vare socialdemokratiska
            insatser under 53 av de 60 senaste åren har det bättre än motsvarande
            grupp i omvärlden.
          </note>
          <note>
            Det blir helt grotest när Bengt Westerberg här försöker göra
            gällande att vi först nu har börjat intressera oss för de handikappade.
            Vi har faktiskt genomfört en mängd reformer som har gjort att
            de här människornas tillvaro trots allt har blivit alltmer människovärdig.
            En hel del har vi gjort tillsammans med folkpartiet. Men moderaterna
            har väldigt sällan varit med och hjälpt till på den punkten.
          </note>
          <note>
            Vi socialdemokrater säger alltid: Först resurser, sedan reformer.
            Det tyckte vi även i den senaste valrörelsen. Först skall vi veta
            att vi har pengar.
          </note>
          <note>
            Poängen var att folkpartiet sade att pengar redan fanns. Avdragsrätten
            för fackavgiften är borttagen. Det finns således en finansiering.
            Men nu säger Bengt Westerberg att det inte längre finns en finansiering.
            Det är detta som jag tycker är allvarligt. De handikappade litade
            faktiskt på
          </note>
          <note>
            Bengt Westerberg.
          </note>
          <note>
            Vi var överens, Bengt Westerberg, med folkpartiet och er representant
            om remisstidens längd. Kom inte här i kammaren och insinuera att
            vi har utsatt en remisstid för att förhindra en reform. Vill ni
            kan ni lägga fram en proposition i vår. Men problemet är att ni
            saknar resurser. Kom inte och skyll på några remisstider i detta
            sammanhang.
          </note>
          <note>
            Det är ynkedom, uppriktigt sagt.
          </note>
          <note>
            Det är över huvud taget ett problem för denna regering att den
            före valet, som jag visade konkret i mitt inledningsanförande,
            strödde löften om skattesänkningar och reformer omkring sig.
          </note>
          <note>
            Därför kan ni inte nu uppfylla ens de mest heliga löften. Jag
            skall om en stund gärna ta en debatt med övriga borgerliga partiledare,
            var och en på sin punkt, för ni har alla ert syndaregister. Det
            är i den fällan ni nu sitter.
          </note>
          <note>
            Jag gjorde en felsägning då jag talade om en inflation på 5--6
            %. Jag menade självfallet, som
          </note>
          <note>
            Bengt Westerberg också förstod, en arbetslöshet på 5--6 %. Om
            vi har en arbetslöshet som håller på att gå upp emot den europeiska
            nivån på 8--10 %
          </note>
          <note>
            och vi vet hur svårt det är att pressa ned arbetslösheten när
            den en gång har nått en hög nivå, menar jag att det är en grundläggande
            uppgift för den ekonomiska politiken att sätta in alla tänkbara
            resurser för att bekämpa denna arbetslöshet. Det finns enligt
            våra, med ekonomers hjälp, gjorda kalkyler ett utrymme för att
            satsa djärvare än den borgerliga regeringen gör.
          </note>
          <note>
            Uppenbarligen har man sådana tankar nu, som framförs via Mats
            Odell. Men det innebär i så fall en omläggning av regeringens
            ekonomiska politik som är anmärkningsvärd.
          </note>
          <note>
            Anf. 7 Miljöminister OLOF JOHANSSON (c)
          </note>
          <note>
            replik:
          </note>
          <note>
            Fru talman! Ingvar Carlsson har en blygsam framtoning som person.
            Men när han läser upp tal är det en annan attityd som kommer fram.
          </note>
          <note>
            Socialdemokraterna har regerat det här landet i 53
          </note>
          <note>
            av 60 år, men hyser inte tillstymmelsen till skuld för det som
            har hänt under den här perioden, inte ens för de senaste nio åren.
            Låt mig med anledning av det som Ingvar Carlsson sade alldeles
            i inledningen av sitt anförande, att alla har fått del av dessa
            framsteg, tala om rekordlistan över 80-
          </note>
          <note>
            talets fördelningspolitik.
          </note>
          <note>
            Skillnaderna i disponibel inkomst ökade. Särskilt påtagligt ökade
            inkomsterna i de översta skikten.
          </note>
          <note>
            Då skedde också en betydande omfördelning från yngre till äldre
            hushåll. Då hade de ekonomiskt sett svagaste grupperna också den
            svagaste ekonomiska utvecklingen. Då ökade lönespridningen. Då
            ökade löneskillnaderna mellan kvinnorna och männen, och då bröts
            trenden mot en jämnare fördelning av förmögenheterna.
          </note>
          <note>
            Detta är fördelningspolitiskt facit av socialdemokratins senaste
            nio regeringsår. Det återfinns i den fördelningspolitiska bilagan
            till finansplanen. Det är en fruktansvärd vidräkning med den sortens
            fördelningspolitik som är dold, dvs. som är en följd av jättedevalveringen
            i början av 80-talet och de åtgärder som man vidtog därefter,
            utan att angripa roten till det onda, utan att våga vidta de strukturförändringar
            i svensk ekonomi som är nödvändiga för att stoppa denna utveckling.
          </note>
          <note>
            Det är i dag som vi har konsekvenserna av den här politiken på
            ett viktigt område. Det är den ständigt stigande arbetslösheten,
            som är en katastrof för landet. Vill Ingvar Carlsson påstå att
            den ökande arbetslöshet som vi har i dag inte har någon som helst
            grund i den politik som har förts under de tidigare nio åren?
            I så fall är det en sensation som vi har rätt att få del av i
            kammaren.
          </note>
          <note type="speaker">
            Anf. 8 INGVAR CARLSSON (s) replik:
          </note>
          <note>
            Fru talman! Nej, Olof Johansson, det är inte jag som påstår att
            vi står för den enda vägen. Det är den nya borgerliga regeringen
            som säger att det bara finns en väg. Vi har tagit ansvar för 80-talet.
          </note>
          <note>
            Det förekom en del som jag skulle ha velat se annorlunda, bl.a.
            resultatet av klippekonomin. Vi borde ha tagit skattereformen
            före avregleringen av kapitalmarknaden.
          </note>
          <note>
            Men det finns också oerhört mycket positivt att redovisa från
            80-talet, bl.a. en ungefär 20-
          </note>
          <note>
            procentig reallönestegring. Den låga arbetslösheten jämfört med
            omvärlden. En lång rad reformer, bl.a. höjningen av barnbidraget
            från 3 000 till 9 000 kr. Det hade varit 10 000 kr.
          </note>
          <note>
            nu, om vi inte hade fått regeringsskifte.
          </note>
          <note>
            Centern och Olof Johansson argumenterar ofta med värme, styrka
            och engagemang för en bättre fördelningspolitik. Jag respekterar
            den delen av centerpartiet och det engagemanget. Jag tror att
            centern och socialdemokraterna tillsammans har gjort en hel del
            på den punkten i det förgångna.
          </note>
          <note>
            Men inte heller här får jag det att gå ihop med företrädaren
            för detta parti. Efter att ha angripit socialdemokraterna från
            vänster i valrörelsen, vad gör centern? Jo, man sätter sig i en
            moderatledd regering, som driver en stenhård högerpolitik. Jag
            ser inte att centern får igenon någonting på fördelningsområdet.
            Centern viker sig uppenbarligen för moderaterna på punkt efter
            punkt. Det beklagar jag. Jag hoppas att det kommer andra tider,
            så att vi får möjligheter att samarbeta över blockgränserna. För
            det samarbetet har i realiteten avbrutits i dag. Under min tid
            som statsminister gick det att driva ett samarbete över blockgränserna.
          </note>
          <note>
            Jo, lågkonjunkturen skulle även med en socialdemokratisk rgering
            ha lett till en ökning av arbetslösheten i Sverige. En ökning
            hade i själva verket påbörjats före regeringsskiftet. Det tar
            vi ansvaret för. Det var långt ifrån de tal som vi upplever ute
            i Europa, men ändå tillräckligt för att vi skulle känna största
            oro för detta.
          </note>
          <note>
            Det jag nästan med förtvivlan ser, är att den nuvarande regeringen,
            genom sina åtgärder på byggområdet, medvetet, måste jag säga,
            ökar arbetslösheten. Det är åtgärder som slår inte bara mot byggnadsarbetare,
            utan också mot en mycket större sektor. Dessutom anser jag att
            regeringen inte är tillräckligt djärv när det gäller att utnyttja
            det utrymme och den kapacitet som finns i dagens ekonomi. Vi har,
            enligt min mening, visat att vi skulle kunna pressa ned arbetslösheten
            mot de tre procenten i stället för att låta den fortsätta att
            gå upp mot de fem procenten. Det är det, fru talman, som jag tycker
            är så allvarligt.
          </note>
          <note>
            Anf. 9 Miljöminster OLOF JOHANSSON (c)
          </note>
          <note>
            replik:
          </note>
          <note>
            Fru talman! Ingvar Carlsson påstår att vi i den här regeringen
            inte har genomfört någonting. Ni har under hösten klagat på att
            det har gått för fort.
          </note>
          <note>
            Hur skall ni ha det egentligen?
          </note>
          <note>
            Det vi har åstadkommit av vårt valprogram på skatteoch ekonomiområdet
            är i varje fall följande saker:
          </note>
          <note>
            Sänkt matmoms, om Ingvar Carlsson kommer ihåg den frågan.
          </note>
          <note>
            Sänkt moms på persontransporter. Det var ett gammalt centerförslag.
          </note>
          <note>
            Sänkt moms på den kontraproduktiva turistbelastningen för att
            få ned kostnaderna.
          </note>
          <note>
            Skatten på skogsvårdsavgifter tas bort. Den är orättvis och är
            inte längre en avgift. Den har mer och mer blivit en skatt.
          </note>
          <note>
            Borttagande av förmögenhetsskatten på arbetande kapital i mindre
            företag. De stora företagen har inte haft någon belastning av
            detta.
          </note>
          <note>
            Detta är rättvisereformer på punkt efter punkt.
          </note>
          <note>
            Låt mig när det gäller byggandet säga att Ingvar
          </note>
          <note>
            Carlsson säkert kommer ihåg att centern var det första partiet
            som 1987 påpekade de stora risker som landet tog på sig med den
            begynnande överhettningen i Stockholmsregionen. Vi föreslog åtgärder.
            Så småningom anslöt ni er till kraven på investeringsavgifter.
            Men utvecklingen hade gått för långt, och överhettningen var ett
            faktum.
          </note>
          <note>
            Kostnadsspiralen skenade. Detta har därefter varit en av de främsta
            inflationsmotorerna i svensk ekonomi.
          </note>
          <note>
            Det är bl.a. detta som vi lider av i dag. Det är en konstlad
            byggkonjunktur som inte har någon grund i verkligheten. Det är
            därför som vi i dag ser tomma lokaler överallt i denna region,
            där det skulle byggas alltmer.
          </note>
          <note>
            Låt mig till sist säga något om energiskatterna.
          </note>
          <note>
            Som Ingvar Carlsson också kommer ihåg gällde ett av förslagen
            i skattereformen energimomsen. Det överfördes 6 miljarder kronor
            i energiskattebelastning från företagen till hushållen. Sedan
            tillsatte socialdemokraterna en utredning med Lennart Hjalmarsson
            som utredare, som föreslår ytterligare 4 miljarder kronor i sänkta
            energiskatter.
          </note>
          <note>
            Jag säger precis som det är: Jag har inte hotat att avgå, men
            jag vägrar att ta ansvar i en regering för en socialdemokratisk
            politik utan miljöansvar, för i den utredning som ni tillsatte
            finns inte en tillstymmelse till en miljökonsekvensbeskrivning.
          </note>
          <note>
            Det är en skandal!
          </note>
          <note type="speaker">
            Anf. 10 INGVAR CARLSSON (s) replik:
          </note>
          <note>
            Fru talman! Jag skall inte fördjupa mig i Olof
          </note>
          <note>
            Johanssons avgångshot. Jag hörde i går i Ekot att
          </note>
          <note>
            Olof Johansson sade att han minsann inte hade tänkt att avgå.
            Han sade att hans avsikt bara var att säga att den här frågan,
            dvs. sänkt energiskatt, är så viktig att någon annan borde sitta
            vid spakarna. Är det någon mer än jag som inte begriper skillnaden?
          </note>
          <note>
            Den regering som nu sitter, Olof Johansson, har lagt fram förslag
            till skattesänkningar för höginkomsttagarna, för förmögenhetsägarna.
          </note>
          <note>
            Tidigare har centern bekämpat och kritiserat detta, framför allt
            när det gäller höginkomsttagarna. Samtidigt föreslår man karensdagar,
            borttagande av delpensionen, som ju inte är en gårdagens reform
            utan i hög grad en framtidsreform, och en sexdubbling av egenavgifterna
            till arbetslöshetskassan. Det innebär ju för en löntagarfamilj
            6 000--8 000 kr.
          </note>
          <note>
            per pår, samtidigt som höginkomsttagarna får kraftiga skattesänkningar.
            Det får jag inte att stämma med vad centern har sagt i skattefrågan
            tidigare.
          </note>
          <note>
            Däremot vill jag gärna ge centern ett erkännande för matmomssänkningen.
            Det var centern och vänsterpartiet som drev denna fråga. Vi hade
            uppfattningen att man i första hand skulle satsa på barnbidraget,
            och det gjorde vi också. Vi drev upp det från 3 000 kr. till 9
            000 kr. Men när valet kom att stå mellan en generell sänkning
            av momsen med 1,5% och en sänkt matmoms, tyckte vi att det var
            riktigare att genomföra en generell sänkning.
          </note>
          <note>
            Det var då beslutet kom, Olof Johansson. Vi kan väl vara överens
            om att det blir en sänkt matmoms. Men de två herrarna längst fram
            i statsrådsbänken, Carl Bildt och Bengt
          </note>
          <note>
            Westerberg, hyllas nu av sju eller åtta lyxkrogar med ''Tack
            Bengt'', ''Grattis Carl'' osv., för att de har sänkt momsen på
            maten och att det skall bli billigare på lyxkrogarna. Lyxkrogar
            eller inte, det är jag inte intresserad av. Det viktiga är att
            vi fick en sänkt matmoms. Där gjorde centern och vänsterpatiet
            en god insats. Socialdemokraterna såg till att det blev genomfört.
            Jag förstår inte att
          </note>
          <note>
            Carl Bildt och Bengt Westerberg nu kan vara med i en färg-TV-sändning
            utan att rodna efter denna uppbackning av dessa lyxkrogar. Jag
            tror inte att ni klarar nästa valrörelse med sådant eldunderstöd.
          </note>
          <note>
            Sedan vill jag ändå säga till Olof Johansson att en viktig orsak
            till att bostadsbyggandet i nyproduktion säckar ihop, för det
            är vad som sker, är att man tar bort investeringsbidraget. Det
            kan rimligen inte centern tycka om. Tvärtemot vad ni lovade i
            valrörelsen sker nu chockhöjningar av hyrorna, precis som jag
            förutsade. Det slår hårt mot byggandet och därmed sysselsättningen.
          </note>
          <note>
            Anf. 11 Statsrådet ALF SVENSSON (kds)
          </note>
          <note>
            replik:
          </note>
          <note>
            Fru talman! Före valet behövde ingenting göras enligt Ingvar
            Carlsson. Då hade vändpunkten infunnit sig, ja, den infann sig
            nästan varje vecka.
          </note>
          <note>
            Nu förstår jag varför. Det var ett sätt att tala om att ekonomin
            var sämre än vad vi någonsin kunde ana. Därför talades det om
            vändpunkt. Nu finns det tydligen hur mycket pengar som helst för
          </note>
          <note>
            Ingvar Carlsson. Det är imponerande.
          </note>
          <note>
            Jag kan inte låta bli att litet fundera över avsnittet om skolorna.
            Rappningen hänger från taket, mögelsvamparna tränger utmed väggarna,
            fukten dryper, inredningen behöver en rejäl uppfräschning och
            ventilationen är dålig. Vad är det för ett samhälle som ni har
            lämnat efter er egentligen? Har det här eländet inträffat helt
            och hållet efter den 4 oktober, under den period då det talas
            om den enda vägen? Har inte några mögeleller fuktskador funnits
            och duschar havererat under den tredje vägens period, kanske den
            breda vägens period?
          </note>
          <note>
            Jag vill påstå att det inte är tyst från vare sig kds eller regeringen
            beträffande vården. En kommission med mycket genomlysande direktiv
            kommer att tillsättas. Regeringen tar sig an ett av vårt lands
            absolut viktigaste frågekomplex, vårdfrågorna, inför vilka den
            socialdemokratiska regeringen faktiskt stod handfallen därför
            att den tredje vägen hade blivit en återvändsgränd.
          </note>
          <note type="speaker">
            Anf. 12 INGVAR CARLSSON (s) replik:
          </note>
          <note>
            Fru talman! En komplimang till Alf Svenssons debattkonst. Det
            kan inte vara lätt att försvara den här regeringen, men Alf Svensson
            gjorde ett skickligt drag i sin argumentering.
          </note>
          <note>
            Det är alltså så att de allra flesta skolor är bra och i utmärkt
            skick, men det finns ett antal skolor där underhållet har eftersatts
            på ett utomordentligt allvarligt sätt. Vi har sett TV-bilder och
            hört reportage, och vi vet av kommunalpolitiker att det förhåller
            sig på en del skolor här och var ute i landet på det sätt som
            jag beskrev. Vi har nu ett utomordentligt tillfälle att rätta
            till detta. Vi hade avsatt för en tioårsperiod medel för successiva
            miljöinsatser för att klara av detta. Men ni drar in det anslaget
            just i denna konjunktursituation. Det är för mig obegripligt,
            framför allt om man samtidigt basunerar ut att man skall ha Europas
            bästa skola. Då är det någonting som inte stämmer.
          </note>
          <note>
            Det är faktiskt så, Alf Svensson, att den budget som vi har presenterat
            är 4 miljarder kronor starkare än den borgerliga budgeten. Vi
            har underställt den finansdepartementets granskning.
          </note>
          <note>
            Vi har inte fått några anmärkningar på våra siffror. Det är en
            budget där vi dessutom satsar mer för sysselsättningen. Det är
            en budget som kommer att leda till en snabbare återhämtning konjunkturmässigt.
            Tillväxten kommer att bli större. Det är till sist men inte minst
            en budget med ökad rättvisa.
          </note>
          <note>
            Beträffande vändpunkten: Vi åstadkom den när det gäller inflationen.
            Vi åstadkom den när det gäller att dra ner kostnaderna. På den
            punkten är jag orolig för att ni med de åtgärder som slår så hårt
            mot löntagarna kommer att försvåra en uppföljning av Rehnbergsavtalet.
            Jag vädjar till regeringen: Tänk igenom de konsekvenser som ligger
            litet längre fram än ett år. Det kommer en tid efter detta då
            vi skall ha nya förhandlingar på arbetsmarknaden, förhoppningsvis
            i en ny förhandlingskonstruktion. Om det upplevs så att det bedrivs
            en konsekvent orättvis politik, kommer det att bli utomordentligt
            svårt att fortsätta den framgångsrika politik som vi nu har slagit
            in på.
          </note>
          <note>
            Till sist vill jag säga att visst är också den internationella
            konjunkturen mycket djup. Jag förstår regeringens problem på den
            punkten.
          </note>
          <note>
            Återhämtningen i Förenta Staterna och i
          </note>
          <note>
            Storbritannien har inte kommit i gång så som man hade räknat
            med. Det är därför som en kraftfullare ekonomisk politik är så
            önskvärd och nödvändig.
          </note>
          <note>
            Anf. 13 Statsrådet ALF SVENSSON (kds)
          </note>
          <note>
            replik:
          </note>
          <note>
            Fru talman! Ingvar Carlsson och jag är säkert överens om att
            det finns många skolor som är utomordentliga. De som är i miserabelt
            skick blev det inte precis nu eller under de senaste fyra månaderna.
            Det var det som jag gärna ville ha sagt.
          </note>
          <note>
            Också jag tror att det går att späda på konsumtionen nu, men
            det är min övertygelse --
          </note>
          <note>
            och den må man ha en viss respekt för, även från det stora mäktiga
            socialdemokratiska partiet -- att vi måste ha det längre perspektivet
            framför oss.
          </note>
          <note>
            Det saknades ofta under den socialdemokratiska regimens dagar.
            Jag kan omöjligt tro att den socialdemokratiska budgeten i ett
            längre perspektiv är den lyckosamma.
          </note>
          <note>
            Det finns åtskilligt mer att ta upp av det som
          </note>
          <note>
            Ingvar Carlsson förde fram. Det låter så väldigt enkelt och bra
            att säga att man skall fördela 100
          </note>
          <note>
            milj.kr. till inlandsvägen, för det ger arbeten. Ja visst, men
            socialdemokraternas agerande när det gäller televerkets taxesättning
            medförde att många människor blev friställda. Det var en märklig
            cirkelgång när det gäller att skaffa fram arbeten eller vidmakthålla
            sysselsättning i t.ex. Norrland.
          </note>
          <note type="speaker">
            Anf. 14 INGVAR CARLSSON (s) replik:
          </note>
          <note>
            Fru talman! Den här debattordningen har sina fördelar, för den
            ger en möjlighet att ta upp en del intressanta perspektiv.
          </note>
          <note>
            Vi har noterat att flera regeringsledamöter har talat om det
            långa perspektivet. Jag kan försäkra att jag som statsminister
            upplevde det problemet.
          </note>
          <note>
            Ni är, liksom vi socialdemokrater var, en minoritetsregering.
            Jag förhandlade med några av er i mycket svåra situationer för
            att just åstadkomma en nödvändig stabiliseringspolitik.
          </note>
          <note>
            Ett problem med vår nuvarande författning är att det är svårt
            att bilda starka majoritetsregeringar som kan få gehör i riksdagen
            för de impopulära besluten. Det är ett problem som är väl värt
            att diskutera, både här och kanske ännu mer i andra sammanhang.
            Det finns en risk för att man får igenom beslut för sent.
          </note>
          <note>
            Jag anser att under vår regeringstid borde det ha satts in stabiliseringspolitiska
            åtgärder tidigare.
          </note>
          <note>
            Centerpartiet och vi socialdemokrater gjorde ett försök. Under
            våren 1989 genomfördes det obligatoriska sparandet, som kritiserades
            oerhört hårt. Nu så här i efterhand vill jag säga att detta kom
            att bli en av de mer verkningsfulla stabiliseringspolitiska åtgärderna.
            Under en brinnande högkonjunktur fick människor lämna ifrån sig
            en köpkraft som annars hade gått till inflation. Nu, under lågkonjuktur,
            får man tillbaka pengarna och kan använda dem till saker som man
            önskar i ett läge då de i stället förbättrar och stimulerar ekonomin.
            Så, Alf Svensson, visst är detta ett problem och visst finns här
            en fråga som vi bör diskutera i olika former.
          </note>
          <note>
            Skoldebatten handlar naturligtvis om väldigt mycket mera än om
            dessa skolpengar.
          </note>
          <note>
            Skolpengarna är en del i det hela. För oss socialdemokrater handlar
            skoldebatten också om utbyggnaden av de treåriga linjerna för
            dem som i dag har den kortaste utbildningen. Vi tycker att det
            är väldigt beklagligt att detta beslut nu bromsas upp.
          </note>
          <note>
            Det handlar om rätten till vuxenutbildning, inte minst för de
            kvinnor som i sin ungdom inte fick den utbildning som de hade
            önskat. Denna fråga är oerhört viktig för oss socialdemokrater.
            Om det är en omsvängning på gång inom regeringen, är jag den första
            att hälsa detta med tillfredsställelse.
          </note>
          <note>
            Jag avvaktar med spänning ytterligare besked på den punkten.
          </note>
          <note>
            Vidare handlar skoldebatten om folkbildningen som i många avseenden
            har gjort Sverige till ett unikt land. Folkbildningen är en bred
            utbildning för stora grupper som inte via den vanliga skolan fick
            den utbildning som de hade önskat. Låt oss se till att inte den
            viktiga delen i den svenska modellen slås sönder.
          </note>
          <note type="speaker">
            Anf. 15 LARS WERNER (v) replik:
          </note>
          <note>
            Fru talman! Jag har ingen avgörande invändning mot den beskrivning
            som Ingvar Carlsson har gett av den borgerliga regeringens politik.
            Jag delar uppfattningen att den mycket öppet bedriver en löntagarfientlig
            politik, där det grövsta förslaget är karensdagar som hårdast
            drabbar dem som har störst ohälsa och därmed dessutom har dålig
            ekonomi. De kommer att plundras när det införs karensdagar. Jag
            skall återkomma till den frågan.
          </note>
          <note>
            Det är en fråga som jag vill ställa till Ingvar
          </note>
          <note>
            Carlsson. Regeringen aviserar att man vill höja strejkböterna
            mycket kraftigt, enligt medieuppgifter till ett normalskadestånd
            på ca
          </note>
          <note>
            2 000 kr. Försämringarna för arbetslöshetskassorna slår också
            hårt mot fackets ekonomi. Det är därför viktigt att det finns
            fackliga organisationer som är pådrivande för att skapa en bättre
            arbetsmiljö som förebygger förslitning och utslagning av människor.
          </note>
          <note>
            LO har förklarat att man är motståndare till förslaget om höjda
            strejkböter. Men det är något paradoxalt att den borgerliga regeringens
            förslag enligt LO-tidningen ligger nära det förslag som den förra
            socialdemokratiska regeringens utredare lade fram, den s.k. Niklassonska
            utredningen. Detta gör mig litet bekymrad, och det är därför som
            jag vill fråga Ingvar Carlsson:
          </note>
          <note>
            Avvisar Ingvar Carlsson och socialdemokraterna förslaget om höjda
            strejkböter?
          </note>
          <note type="speaker">
            Anf. 16 INGVAR CARLSSON (s) replik:
          </note>
          <note>
            Fru talman! Det är riktigt att den socialdemokratiska regeringen
            tillsatte den s.k.
          </note>
          <note>
            Niklassonska utredningen -- Niklasson var tidigare ordförande
            i ett stort LO-förbund -- för att se över spelreglerna på arbetsmarknaden.
            Utvecklingen på arbetsmarknaden var inte i alla delar tillfredsställande.
            Därför ansåg vi det motiverat att tillsätta en sådan utredning.
            Som utredare anlitades en av de mest ansedda fackliga ledarna.
          </note>
          <note>
            Utredaren har lagt fram ett antal förslag om hur enligt hans
            mening förbättringar bör åstadkommas. Innan vi bestämmer oss definitivt
            skall vi noga gå igenom dessa förslag, och vi kommer att ha nära
            kontakter med de fackliga företrädarna och arbetsmarknadens parter.
            Men en höjning av strejkbeloppet till 2000 kr. anser jag vara
            utesluten.
          </note>
          <note type="speaker">
            Anf. 17 LARS WERNER (v) replik:
          </note>
          <note>
            Fru talman! Jag tackar för det beskedet.
          </note>
          <note>
            Utgångspunkten i Niklassons utredning andas enligt min mening
            uppfattningen att folk tycker att det är roligt att strejka. Det
            förhåller sig ju precis tvärtom, för ibland är det nödvändigt
            att strejka.
          </note>
          <note>
            Det är det sista vapen som man har att ta till. Att då tro att
            konflikter på arbetsmarknaden kan lösas genom höjda strejkböter
            -- det talas om en höjning på upp till ett par tusen kronor --
            är fullkomligt orimligt.
          </note>
          <note>
            Jag nöjer mig med beskedet här i dag. Vi får säkert tillfälle
            att återkomma till frågan.
          </note>
          <note type="speaker">
            Anf. 18 IAN WACHTMEISTER (nyd):
          </note>
          <note>
            Fru talman! Den finurliga debattordningen ger mig inte rätt att
            säga någonting förrän nu, om det är någon som har undrat över
            tystnaden. Jag har tänkt att inleda med några betraktelser kring
            politiken och politikernas ansvar.
          </note>
          <note>
            Det som har slagit mig under den senaste tidens politiker- och
            mediapsykos är inte folks reaktioner. Det är inte heller medias
            reaktioner, för så mycket annat var inte att vänta. Det är ledarnas
            reaktioner. Jag talar nu om det som brukar kallas den svenska
            rasismen.
          </note>
          <note>
            Vad är det för sorts ledarskap, där ledarna inte kan medge ett
            litet fel hos sig själva, i sina egna beslut? Var är självkritiken
            bakom de moraliserande pekfingrar som lyfts mot det svenska folket,
            som faktiskt inte har begått några illdåd? Vad finns det för logik
            i att politiken skulle ha varit rätt, när man samtidigt själv
            konstaterar att resultatet av politiken är katastrofalt?
          </note>
          <note>
            Med det minsta lilla sunda förnuft kan var och en konstatera
            att det har varit fel på invandrarpolitiken. Men kan det verkligen
            konstateras att det har varit fel på det svenska folket? Har folk
            inte rätt att ifrågasätta sina ledares politik i en demokrati?
            Har de inte i en demokrati rätt att begära att politiker skall
            ta upp de frågor som de själva tycker är angelägna och har velat
            få upp på dagordningen under många år?
          </note>
          <note>
            Det finns någonting som heter att föregå med gott exempel, och
            exemplets makt är stor. Tänk er om
          </note>
          <note>
            Sveriges politiska ledare samfällt kunde gå ut och säga ungefär
            så här:
          </note>
          <note>
            ''Den senaste tidens händelser visar att något har gått fel.
            Alltså måste vi åtgärda detta. Efter att ha lyssnat på era synpunkter
            och era förslag kommer vi nu att snabbt se över de regler och
            normer som formulerar invandringspolitik och flyktingmottagning,
            så att vi alla kan bli överens om en politik som är rättvis och
            realistisk. Vi --
          </note>
          <note>
            dvs. politikerna -- lovar alltså att göra vårt bästa.
          </note>
          <note>
            Nu får ni lova att göra ert, både gamla och nya svenskar. Tänk
            efter, ta det lugnt! Vi lever alla i en demokrati och en rättsstat
            som vi vill försvara till varje pris.''
          </note>
          <note>
            Statsministern kunde inte säga så i sitt TV-tal till folket.
            Talet var bra, men ingen regering har lyssnat på folks oro och
            synpunkter i dessa frågor hittills. Låt oss hoppas att man gör
            det nu.
          </note>
          <note>
            Direkt beklämmande blir situationen emellertid när några av självgodhetens
            överstepräster tar avstånd från sin egen politiks resultat utan
            att ta avstånd från politiken och samtidigt passar på att lägga
            ansvaret för alla problem och den tragiska utvecklingen på någon
            annan -- för säkerhets skull, antydningsvis Ny Demokrati. Ny
          </note>
          <note>
            Demokrati, som alltså har existerat i ett år, varav fyra månader
            i riksdagen och som hela tiden har yrkat på att man skall ta upp
            dessa frågor på bordet, öppet behandla dem, ge fakta, inte vara
            rädd för sanningen, diskutera utan skällsord, i motsats till att
            sopa alltihop under mattan.
          </note>
          <note>
            Det vi har sagt hela tiden är väl vad Bengt
          </note>
          <note>
            Westerberg, Pierre Schori, Georg
          </note>
          <note>
            Andersson &amp; Co själva så småningom kommer fram till. Ändå har
            Andersson och Schori i tal och skrift haft oförskämdheten att
            insinuera att vettvillingars mord och mordförsök har ett samband
            med Ny Demokrati. Pierre Schori kommer inte så långt nu för tiden,
            så han fick göra sitt uttalande i Piteå i stället för på Cuba.
            Men det lät inte bättre för det.
          </note>
          <note>
            Jag skulle vilja föreslå allihop -- Westerberg,
          </note>
          <note>
            Schori, Georg Andersson &amp; Co -- att läsa Ny
          </note>
          <note>
            Demokratis partimotion nr 77 om invandringspolitik och flyktingfrågor
            och tala om vad de anser vara fel i den. Vi ställer gärna upp
            på en saklig diskussion. Men, mina herrar, vi går inte med på
            att vi skall bära skulden för den politik ni tillsammans har utformat.
          </note>
          <note>
            Innan vi kommit in i riksdagen sades det att vi skulle förstå
            mycket bättre när vi varit med en stund, och det gör vi nu. Vi
            förstår faktiskt varför och hur politikerförakt uppkommer. Det
            här är inte bättre än vi trodde. Det är värre. Inte en rak puck
            så långt ögat når. Och ännu värre än att ni skyller på oss är
            att ni också skyller på och pekar finger mot det svenska folket.
            Alla gör fel utom ni själva. Det är inte ledarskap.
          </note>
          <note>
            Så en annan sak. Vi lever i en värld. I Ny
          </note>
          <note>
            Demokrati ser vi ett tydligt och intressant samband mellan miljö,
            omvärld, u-hjälp och sysselsättning. Det enda man behöver göra
            är att flytta ut i den verklighet som i bokstavlig mening tränger
            sig på Sverige och vars existens svenska politiker tidigare litet
            motvilligt erkänt.
          </note>
          <note>
            Så här resonerar vi: Den värsta miljön och det största hjälpbehovet
            i vårt hörn av jordklotet finns på andra sidan Östersjön. Alltså
            skall vi satsa på miljön i de baltiska staterna, i Polen, i S:t
          </note>
          <note>
            Petersburgsområdet osv. Miljön är ju global, åtminstone i alla
            högtidstal. Låt oss därför sätta pengarna där de ger störst effekt.
            Jag vågar påstå att det finns exempel på att de ger hundra gånger
            större effekt i Baltikum än i svenska marginalinvesteringar --
            för vårt vatten och vår luft också.
          </note>
          <note>
            Hjälp våra grannar att komma i gång! Här kan miljösatsningarna
            kombineras med satsningar i infrastrukturen. Ge all tänkbar hjälp
            till självhjälp! Ta emot folk från dessa områden!
          </note>
          <note>
            Skicka arbetare och experter till dem, så att de kommer i gång!
            Det är brist på livets förnödenheter där borta. Det är alltså
            inte ett hot om att något skall hända -- det håller på att hända.
          </note>
          <note>
            Vi måste se till så att de inte ger upp. Det är även vår sak
            att förhindra massutvandring från våra grannländer.
          </note>
          <note>
            Hela Östeuropa behöver i dag byggas upp. Man saknar där byggingenjörer,
            byggmaskiner och skickliga byggjobbare. Här är just den sortens
            människor arbetslösa. Det första regeringen behövde göra är att
            sätta till exportkrediter, att skapa exportkreditgarantier.
          </note>
          <note>
            För om vi lyfter blicken över vassruggen i vår egen lilla ankdamm
            finns det fantastiska möjligheter --
          </note>
          <note>
            möjligheter som kan betyda tiotusentals jobb för svenskar, riktiga
            jobb, inte sysselsättning, och en fantastisk motivation i vetskapen
            om att man gör något bra, att man hjälper sina grannar att bygga
            upp en framtid. Det kanske rent av skulle ge oss den vision vi
            behöver om vår roll i världen, nu när den tidigare rollen som
            världssamvete på bekväm parkett långt borta från händelserna är
            slutspelad, vilket publiken säkert är tacksam för.
          </note>
          <note>
            Låt oss samtidigt göra slut på det fatala resonemanget att ju
            mer pengar man gör av med, desto duktigare är man. Skandalprojekt
            blir inte bättre av att de är dyrare. En byråkrati blir inte bättre
            av att den slukar mer pengar.
          </note>
          <note>
            Många tidigare SIDA-anställda har hört av sig till oss, och deras
            iakttagelser stämmer med våra egna. Flera i vår lilla riksdagsgrupp
            har nämligen arbetat i u-länder -- som läkare, jobbare, arbetsledare,
            med totalt ungefär 20 års erfarenhet.
          </note>
          <note>
            Ju mer man vet och hör, desto mer upprörd blir man över att enprocentsmålet
            görs till något heligt, över att skattebetalarnas pengar skall
            vräkas i väg på ogenomtänkta projekt till hjälp för politiska
            system och diktatorer, med påståendet att vi bara hjälper människor.
          </note>
          <note>
            Det är skattebetalarnas pengar som används --
          </note>
          <note>
            14 miljarder, minsann. I december höll regeringen på att falla
            på 1,1 miljard. Är det något som behöver granskas och omprövas
            så är det uhjälpens inriktning och omfattning och dess metoder.
          </note>
          <note>
            Och för säkerhets skull vill jag säga: Om vi satsar två, tre
            eller fyra gånger så mycket i Baltikum som regeringen tänkt sig,
            så tar vi inte pengarna från
          </note>
          <note>
            Afrika. Vi tar dem från skattebetalarna, precis som all hjälp,
            alla bidrag, politikernas och riksdagsmännens löner osv. kommer
            från skattebetalarna. Om man ger ett land 700 milj.kr.
          </note>
          <note>
            ett år och året efter ger det 600 milj.kr., har man inte tagit
            100 milj.kr. från det landet. Man har givit det landet ytterligare
            600 milj.kr. Det tycks vara svårt med både ord och plus och minus
            ibland.
          </note>
          <note>
            Arbetslösheten i Sverige har nämnts här. Visst går det att göra
            någonting åt den, men skapa inte sysselsättning. Det har vi sett
            förut. Landstingen och länsstyrelserna är fulla av byråkrater.
            Det är inte detta det handlar om. Det handlar om riktiga jobb.
            Tidigarelägg investeringar i infrastruktur, järnvägar, vägar och
            flygplatser. Se vad de gör i
          </note>
          <note>
            Europa och vilken hoppfull håg och vilken fantasi det finns där
            nere. Där talar man om tåg som går med en hastighet av mellan
            400 och 500 km/tim.
          </note>
          <note>
            Man talar om motorvägar som skall gå runt hela
          </note>
          <note>
            Östersjön osv. här sitter vi och talar om att kunna bygga ut
            någon liten snutt och satsa 100 milj. kr.
          </note>
          <note>
            Inom ROT-sektorn, dvs. reparations- och ombyggnadssektorn, behöver
            mycket göras, och sätt fart nu! Det finns en mängd exempel. Det
            har redan talats om det i debatten. Men se till att det blir konkurrens
            överallt. Se till att det blir konkurrens inom byggindustrin och
            byggmaterialindustrin. Rensa också i de fördyrande normerna. Vårt
            byggande är bland de dyraste i världen, om inte det dyraste.
          </note>
          <note>
            Byggkostnaderna fördyrades med 20 miljarder kronor utöver den
            allmänna kostnadsfördyringen under de senaste två åren.
          </note>
          <note>
            Grip möjligheterna utomlands, dem som jag redan har nämnt, för
            svenska byggjobbare! Se över det här med ungdomslöner! Ställ upp
            för det och ordna det. Det kan ni som är här, med era förbindelser.
            Förlängd provanställning är en självklarhet. En investeringsoch
            utvecklingsbank som skapar krediter till bra och nya företag har
            vi också nämnt.
          </note>
          <note>
            Så över till livet här hemma. Vi lever i en värld, och den är
            inte lätt nu när vi tvingas se hur den ser ut på nära håll. Då
            är det desto viktigare att vi gör det bästa av vår egen lilla
            värld. Ny Demokratis förslag till ett öppnare, billigare och enklare
            samhälle där folk lättare kan träffas och umgås fnissade och fnös
            man åt. Det är ju inte politik, hette det. Vi upprepar vårt förslag,
            och vi tror på vårt recept. Tänk på att t.o.m. den upphetsade
            diskussionen om främlingsfientlighet kanske skulle förklinga i
            en sådan miljö! Vårt samhälle behöver bli mjukare, öppnare och
            billigare.
          </note>
          <note>
            Ensamheten bara ökar och ökar. Hänsyn till andra skapas inte
            av snåriga bestämmelser, skatt på nöjen, lapplisor, förbud och
            kontroller i det som borde vara människors privatliv.
          </note>
          <note>
            När det gäller regeringspolitiken i allmänhet kan vi väl säga
            att socialismen har lämnat avskrädeshögar efter sig. Nu tävlar
            man om vem som är mest liberal. Det är tydligen folkpartiet.
          </note>
          <note>
            Det låter möjligen bättre än moderata samlingsliberalerna. I
            höst har vi kunnat lyssna till dessa käcka digitalliberaler och
            det tal som ljuder ut över landet från regeringens automatiska
            telefonsvarare. Det finns nog vissa brister, i alla fall låter
            det så.
          </note>
          <note>
            Inte heller den här regeringen vågar nämligen sig på den egna
            sfären. Man vågar sig inte på partistöd, presstöd, organisationsstöd,
            landsting och allsköns verk och myndigheter. Ja, det är klart
            att man naggar litet odygdigt i kanten för att göra en liten markering,
            eller vad det heter.
          </note>
          <note>
            Med digital teknik kan man bygga upp ganska goda hjärnor, men
            det behövs också hjärta i politiken. Det vi kallar hänsyn till
            andra. Det handlar om att hjälpa dem som har det sämst. Det handlar
            om att stärka den lille mot den store, människan mot myndigheterna.
            Det handlar om att snabbt åtgärda direkta orättvisor som uppkommit
            genom s.k. misstag.
          </note>
          <note>
            Fattigpensionärerna är ett talande exempel på detta. Det handlar
            om rättvisa i form av exempelvis inkomstprövade barnbidrag. Det
            handlar egentligen om att tänka efter vem man arbetar åt.
          </note>
          <note>
            Våra uppdragsgivare är en mängd människor som en gång vart tredje
            år kallas väljare. Det är inte
          </note>
          <note>
            SAF, LO, TCO, Hyresgästföreningen, Konsum eller ICA. Vårt land
            bebos inte av kollektiv, av hyresgäster, löntagare, arbetsgivare,
            konsumenter osv. Sverige bebos av människor, av individer. Demokrati
            är folkstyre, elefanterna får förlåta. Det gör de nog. Eller vad
            tror fru talman?
          </note>
          <note>
            (Applåder.)
          </note>
          <note type="speaker">
            Anf. 19 LARS WERNER (v):
          </note>
          <note>
            Fru talman! Till Sverige har det i alla tider kommit människor
            från andra länder långt ifrån.
          </note>
          <note>
            Människor som har berikat vårt samhälle med sin kultur och sitt
            arbete. I äldre tider var det ofta brukens valloner och finska
            svedjebönder. I
          </note>
          <note>
            modern tid har infödda svenskar och invandrare stått sida vid
            sida i uppbyggnaden av svensk industri.
          </note>
          <note>
            Många har kommit hit för att arbeta när vi har bett om det. Kom
            ihåg när värvningspatrullerna från arbetsgivarna var ute Norden
            och
          </note>
          <note>
            Mellaneuropa på 50-talet och bad folk komma hit.
          </note>
          <note>
            Under senare tid har många kommit i flykt från förföljelse och
            krig.
          </note>
          <note>
            Vi som nation kan med stolthet minnas namn som
          </note>
          <note>
            Raoul Wallenberg eller Bernadottes vita bussar efter andra världskriget.
            Men i sanningens namn finns det också dunkla stunder från den
            här tiden.
          </note>
          <note>
            Som när Sverige utlämnade människor som sökte en fristad här
            före och under kriget. Eller när inskränkta akademiker talade
            om stopp för judeimporten.
          </note>
          <note>
            För snart 20 år sedan sökte sig människor från
          </note>
          <note>
            Chile till vårt land på flykt undan Pinochets knektar. Sedan
            dess har det kommit flyktingar från krigen i Mellanöstern. Just
            nu kommer det medmänniskor på flykt från striderna i det forna
          </note>
          <note>
            Jugoslavien. Man kommer från många håll, men det är ändå bara
            en bråkdel av alla på flykt som söker sig till vårt land.
          </note>
          <note>
            De har sökt en fristad. Vi har kunnat ge den utan större uppoffring.
            De flesta svenskar, ja jag påstår en överväldigande majoritet
            ställer upp för vår flyktingpolitik. Otaliga är de tillfällen
            där arbetskamrater och grannar engagerat sig för flyktingarnas
            sak.
          </note>
          <note>
            Men det finns undantag. Det har vi upplevt. Och även begränsade
            sådana är allvarliga nog. När det sedan går så långt som till
            våld och mord, då är det mer än nog. Då känner man både ilska,
            vanmakt och skam. Vi kan aldrig acceptera att det meningslösa
            våld som drabbar helt oskyldiga människor skall ha en plats i
            det här landet. Men nu skjuter galningar mot människor som kommit
            hit för att söka trygghet och fristad.
          </note>
          <note>
            Galningen, eller galningarna, må vara ensam, men har eggats och
            hetsats till sina dåd av det främlingsfientliga klimat som alltmer
            har förmörkat vår himmel.
          </note>
          <note>
            Alla människor som uttalat mer eller mindre främlingsfientliga
            grodor, och det är många, bör nog i dag betänka ordens valör.
            Orden har vuxit till stämningar utan hämningar. I detta är alltför
            många medskyldiga. Här finns individer med obetänksamma uttalanden,
            politiker med okänsliga beslut och myndigheter med en byråkratisk
            och hårdnackad inställning.
          </note>
          <note>
            Det finns en sak att göra och som särskilt de som uttalat främlingsfientlighet
            måste göra. Det är att skärpa sig och ändra sig. Alla kan säga:
            Hat och våld skall aldrig få en fristad i vårt land.
          </note>
          <note>
            Fru talman! Regeringen är i otakt med tiden.
          </note>
          <note>
            Regeringen följer uppenbarligen inte statschefens motto ''För
            Sverige i tiden''. Det ser vi när regeringen i tider av arbetslöshet
            försämrar för folkhögskolor, stoppar gymnasieskolan och försöker
            beskära den kommunala vuxenutbildningen.
          </note>
          <note>
            Att nedskärningarna dessutom sker med verklighetsfrämmande argument
            visar än tydligare att regeringen marscherar i otakt med tiden.
            Påståendet--det har sagts tidigare-- att kommunal vuxenutbildning
            är lyxundervisning visar på okunnighet.
          </note>
          <note>
            Utbildning är en framtidssatsning för hela samhället. För enskilda
            individer är utbildning en viktig chans, och i tider av arbetslöshet
            är utbildning den bästa förberedelsen för ljusare tider. När regeringen
            i dag försöker skära ner i utbildning och skola förstår man att
            regeringen inte kommit särskilt långt i insikt om vad som är bra
            för Sverige i tiden.
          </note>
          <note>
            Min bedömning att regeringen är i otakt med tiden förstärks när
            man ser de försämringar av sjukförsäkringarna som skall genomföras.
          </note>
          <note>
            Karensdagar är fel väg att komma till rätta med sjukdomar och
            dåliga arbetsmiljöer. Karensdagar drabbar fel grupper, nämligen
            de svaga.
          </note>
          <note>
            Införandet av karensdagar har kritiserats av alla fackliga organisationer
            och numera t.o.m. av
          </note>
          <note>
            Svenska Arbetsgivareföreningen, låt vara inför hotet att få höjningar
            av arbetsgivaravgifterna.
          </note>
          <note>
            Men ändå vill regeringen driva igenom sina idéer.
          </note>
          <note>
            Jag menar att detta visar att regeringen är i otakt med tiden
            och tycks satsa mer på ideologi och karens än på politik och kompetens.
          </note>
          <note>
            Regeringspolitiken har fördyrat byggandet och skapat en hög byggarbetslöshet,
            som regeringen tycker är normal. Gå ut och fråga byggnadsarbetarna
            om de tycker att den är normal! När byggmarknaden går ner, när
            spikandet, gjutandet, murandet och målandet upphör får det effekter
            inom hela industrin --
          </note>
          <note>
            fönstertillverkare och möbelfabrikanter, hela byggnadsindustrin,
            drabbas direkt och omedelbart. Med fördyringar för byggnadsindustrin
            är regeringen åter i otakt med tiden.
          </note>
          <note>
            Regeringen vill som påbröd på detta också försämra bostadssubventionerna,
            vilket ger ytterligare negativa effekter på byggandet och inte
            minst rekordhyror nästa år.
          </note>
          <note>
            Vi har alltså i dag ett läge där man inte har något system för
            hur långivningen och låneformerna för byggandet skall se ut. Jag
            måste fråga statsministern och regeringen: Hur länge skall det
            här pågå?
          </note>
          <note>
            Samtidigt genomdriver regeringen skattesänkningar för höginkomsttagarna.
          </note>
          <note>
            Skattepolitiken är orättvis och har försämrat finanserna, ökat
            budgetunderskottet och skapat osäkerhet i räntepolitiken. Budgetbomben
            är inte ens tidsinställd, den bara exploderar.
          </note>
          <note>
            I otakt med tiden är också regeringens satsning på militära rustningar.
          </note>
          <note>
            Satsning på försvaret och ökat budgetunderskott var en politik
            som bedrevs av Reagan och
          </note>
          <note>
            Thatcher i början av 80-talet, men som nu överges av allt fler
            länder, men inte i Sverige. Här skall
          </note>
          <note>
            JAS-projektet få mer pengar. Regeringen är inte ens i takt med
            världens nedrustningspolitik.
          </note>
          <note>
            Europapolitiken visar likaså regeringens ofullkomlighet. Stater
            som Österrike och Schweiz ställer krav på trafiken genom sina
            länder. Man vägrar att acceptera fler och tyngre lastbilar och
            kräver tågtransporter för att skydda miljön. Men
          </note>
          <note>
            Sveriges kommunikationsmininster går motsatt väg, vägen bakåt
            i miljöhänseende.
          </note>
          <note>
            Svensk Europapolitik präglas av undergivenhet.
          </note>
          <note>
            Tidigare har de borgerliga partierna låtit påskina att det är
            EG som ställer krav på oss att vi skall förändra skattepolitiken,
            och med hänvisning till påstådda EG-krav ville de borgerliga ändra
            skatterna. Detta har varit fel, men är ett typexempel på den undergivenhet
            som präglat inställningen till EG.
          </note>
          <note>
            Men i fråga om EG och skatter har jag nu noterat att Bengt Westerberg
            kommit längre än regeringen i övrigt i insikt om att vi i stort
            kan bedriva samma skattepolitik som vi har haft här i
          </note>
          <note>
            Sverige eller den skattepolitik som Sveriges riksdag vill att
            vi skall ha.
          </note>
          <note>
            De förändringar vi vill genomföra bestämmer vi i huvudsak över
            själva, och jag hoppas att regeringen i övrigt skall komma till
            samma insikt.
          </note>
          <note>
            Att gömma sig bakom förmenta EG- eller
          </note>
          <note>
            Europakrav är en inställning som jag menar är både fel och feg
            mot opinionen.
          </note>
          <note>
            Sammanfattningsvis är det lätt att konstatera att regeringen
            på rader av områden är i otakt med tiden.
          </note>
          <note>
            Fru talman! Några ord också om Volvo--
          </note>
          <note>
            Procordia-affären, där jag så här långt vill göra två anmärkningar.
          </note>
          <note>
            För det första: När regeringen ville lägga ner ASSI
          </note>
          <note>
            Karlsborg utanför Kalix sade näringsministern att det var marknaden
            som nu skulle få råda.
          </note>
          <note>
            Marknaden ville, enligt näringsmininstern, inte ha
          </note>
          <note>
            ASSI Karlsborg. Näringsministerns höga princip var att marknaden
            skulle avgöra.
          </note>
          <note>
            Denna princip varade ända tills Volvo--Procordiaaffären dök upp.
            Då hörde man ingenting längre om principen att marknaden skulle
            avgöra.
          </note>
          <note>
            Min slutsats är att den här principen inte finns.
          </note>
          <note>
            Den fanns och finns bara när det passar. I
          </note>
          <note>
            verkligheten är politiken principlös, åtminstone för den här
            regeringen.
          </note>
          <note>
            För det andra: Volvo--Procordia-affären har sagts bli en konstig
            blandning av godisbilar och plåtbilar, flygmotorer, läsk och medicin.
            Av detta blev plötsligt för näringsministern en princip, som går
            ut på att det inte är bra med alltför blandade företag, att man
            skall undvika blandningar.
          </note>
          <note>
            Låt mig bara få erinra, för den som inte är så minnesgod men
            som tror att det är en princip att undvika blandning i företagen,
            att det var ganska nyligen som moderater och folkpartister förespråkade
            och föreslog att barnstugor, daghem och barntillsyn skulle startas
            och drivas av ett känt dammsugarföretag, lett av en bekant direktör
            som har sålt rätt mycket dammsugare i sina dagar. Det skulle ske
            under firmanamnet Pysslingen, i sanning en blandning av elektriska
            produkter och barntillsyn. Men detta motarbetades inte utan understöddes
            å det livligaste av moderater och folkpartister.
          </note>
          <note>
            Min slutsats är återigen att principen inte finns.
          </note>
          <note>
            Den finns bara när det passar. Politiken är principlös för regeringen.
          </note>
          <note>
            Det må kanske vara en händelse att det var
          </note>
          <note>
            Wallenbergföretaget Electrolux som skulle starta
          </note>
          <note>
            Pysslingen och att det är Wallenberginspirerade
          </note>
          <note>
            Curt Nicolin som styr över den privatiseringskommission som regeringen
            nu för tiden lyssnar till.
          </note>
          <note>
            Curt Nicolin är själv ordförande i Incentive, som har 14 olika
            företag inom 5 olika affärsområden.
          </note>
          <note>
            Pojken med guldbyxorna, näringsminister Per
          </note>
          <note>
            Westerberg, fungerar i dag som ett slags 90-talets
          </note>
          <note>
            Pinoccio, där det är Nicolin som håller i trådarna.
          </note>
          <note>
            Pinoccio hade också lång näsa.
          </note>
          <note>
            I kommunerna ser vi nu följderna av nedskärningarna: försämringar
            som drabbar barn, barnavård, ungdomar och undervisning.
          </note>
          <note>
            Låt mig avsluta med att säga, fru talman: Barnen är ändå vår
            framtid. I tider av bankskandaler och konkurser behöver vi satsa
            på framtidens människor, inte försätta framtiden och barnen i
            konkurs.
          </note>
          <note>
            (Applåder.)
          </note>
          <note type="speaker">
            Anf. 20 IAN WACHTMEISTER (nyd):
          </note>
          <note>
            Fru talman! Visst är det kaxigt av regeringen att tala om den
            enda vägen. Det ingår i
          </note>
          <note>
            ''digitalliberalismen''. Jag förstår att en del inte riktigt
            uppfattar vad detta är. Den består av små bitar som sprutar fram,
            den ena efter den andra.
          </note>
          <note>
            Men den tidigare regeringen var lika kaxig när den talade om
            den tredje vägen, som gick rakt in i en öken. Kanske lösningen
            ligger i den andra vägen, den som ser olika ut i olika väder och
            i olika tider.
          </note>
          <note>
            Jag vill fråga Lars Werner: Vilken väg är det egentligen som
            vänstern numera tänker sig när det ligger ruinhögar här och var
            i spåren? Det skulle glädja mig mycket att få höra det.
          </note>
          <note>
            Nästa fråga är: Vad har Lars Werner för uppfattning om presstödet?
            Att driva partiorgan, vare sig det är A-press eller Svenska Dagblad,
            tycks vara mycket besvärligt och mycket dyrt.
          </note>
          <note>
            Anser vänsterpartiet att det är rätt att skattebetalarna skall
            stå för fiolerna?
          </note>
          <note type="speaker">
            Anf. 21 LARS WERNER (v) replik:
          </note>
          <note>
            Fru talman! Ian Wachtmeister talar om ruinhögar. Det är illa
            nog som det är, och det är illa nog som det kan bli, men några
            ruinhögar har vi väl ännu inte här. Jag förstår vad han menar,
            men den tiden är förbi, Wachtmeister, när man kunde klara sig
            undan en debatt om svenska förhållanden med hänvisning till utlandet.
            Det tåget har gått.
          </note>
          <note>
            Vilken väg vill vi gå? Jo, vi menar att man måste driva en rättvis
            fördelningspolitik. Det är det första.
          </note>
          <note>
            Om ett land befinner sig i kris, då kan man inte låta de sjuka
            betala för det genom karensdagar, försämra för människor som måste
            stanna hemma för sjukt barn, försämra deltidspensionerna för folk
            som har slitit ett helt liv och vill avsluta sin arbetsinsats
            på ett vettigt sätt. Man kan inte låta de sämst betalda löntagarna
            vara med och betala för höginkomsttagarna och näringslivet.
          </note>
          <note>
            Man måste satsa på strukturinvesteringar. Man kan inte medvetet
            skapa en byggarbetslöshet i landet, när vi har många eftersatta
            behov, bl.a. på järnvägsområdet.
          </note>
          <note>
            Det är mitt svar på den frågan.
          </note>
          <note>
            Sedan till frågan om presstödet. Det är ju litet märkligt att
            den frågan ställs till mig i de här dagarna. Hade Wachtmeister
            ställt den frågan när vi tvingades lägga ned vår enda tidning
            för ett par år sedan, hade jag svarat samma sak som i dag:
          </note>
          <note>
            Det är fullkomligt orimligt att arbetarrörelsen icke skall ha
            råd att ge ut tidningar, samtidigt som
          </note>
          <note>
            Svenska Dagbladet får presstöd som närmar sig
          </note>
          <note>
            40 milj.kr. om året.
          </note>
          <note type="speaker">
            Anf. 22 IAN WACHTMEISTER (nyd) replik:
          </note>
          <note>
            bFru talman! Det gläder mig att Lars Werner var överraskad av
            att han fick frågor, men jag menar att även små partier kan ha
            synpunkter som det har sitt intresse, om inte för kammaren så
            dock för andra, att känna till.
          </note>
          <note>
            Lars Werner vet precis vilka ruinhögar jag talar om, och min
            fråga handlade faktiskt om vägen bort ifrån dem. Jag fick ett
            visst svar, men jag skulle vilja fråga en sak till, och då om
            energiskatten.
          </note>
          <note>
            Vänstern, socialdemokraterna m.fl. stöder ju på allt sätt --
            eller låtsas stödja -- sysselsättningen, den äkta sysselsättningen.
            Vad händer då, om vi i
          </note>
          <note>
            Sverige har energiskatter som är så höga att internationella
            företag flyttar ur landet?
          </note>
          <note>
            Nästa fråga: Miljösatsningen så som jag föreslog tidigare, nämligen
            att den görs på andra sidan
          </note>
          <note>
            Östersjön, där den ger mångfaldigt större effekt även för oss,
            vad säger ni om den?
          </note>
          <note>
            Jag kanske sedan får höra vad de andra säger som är litet större.
          </note>
          <note type="speaker">
            Anf. 23 LARS WERNER (v) replik:
          </note>
          <note>
            Fru talman! Miljösatsningen och stödet till länderna på andra
            sidan Östersjön står vi på allt sätt bakom. Jag tror nämligen
            att ett av de bästa sätten att hjälpa Estland, Lettland, Litauen
            och delar av Ryssland är att satsa på den teknik som vi kan här
            i landet. Det tycker jag att man skall göra så fort som möjligt.
          </note>
          <note>
            Men på den här punkten borde kanske Alf
          </note>
          <note>
            Svensson ha någonting att säga. Han kunde ju samtidigt berätta
            varför det tog så lång tid att få fram litet olja till Estland.
            Det kunde vara intressant för kammaren. Men jag är alltså överens
            med dem som tycker att det är bra att satsa på länderna på andra
            sidan Östersjön.
          </note>
          <note>
            Sedan var det frågan om energiskatterna. Jag tillhör inte regeringen
            -- jag har inte hotat med att avgå en gång. Den frågan får man
            ju ställa till Olof
          </note>
          <note>
            Johansson, som säger att han aldrig har hotat med att avgå bara
            för att regeringen vill sänka energiskatterna. Men, Olof Johansson,
            jag läser också Land. Jag är läskunnig och ser bra ännu.
          </note>
          <note>
            Jag har samma uppfattning som Olof Johansson i sakfrågan, att
            man inte kan sänka energiskatterna om man inte satsar på nya energislag,
            på biobränslen. Det är mitt svar, men bättre svar kan kanske Olof
            Johansson ge.
          </note>
          <note type="speaker">
            Anf. 24 Statsminister CARL BILDT (m):
          </note>
          <note>
            Fru talman! Regeringen har klart och tydligt visat att den vill
            att Sverige skall slå in på en ny kurs.
          </note>
          <note>
            Det gäller den ekonomiska politiken. Vi måste få tillbaka tillväxten,
            och vi måste få tillbaka jobben.
          </note>
          <note>
            Då måste skatter sänkas, och då måste företagandet återupprättas.
            Efter den tredje vägens misslyckande kommer den enda vägens nödvändighet.
            Det är bara så vi kan komma ur den höga arbetslöshet som misslyckandet
            på 1980-talet nu har drivit fram.
          </note>
          <note>
            Det gäller valfriheten i välfärdspolitiken. Steg för steg kommer
            vi att ge större frihet att välja barnomsorg, skola, sjukvård,
            äldreomsorg.
          </note>
          <note>
            Socialdemokratisk politik misstrodde medborgarna. Vi vill göra
            dem myndiga också i valet av sin välfärd.
          </note>
          <note>
            Det gäller miljöpolitiken. Sverige tillhör nu de pådrivande länderna
            inför FN:s stora miljökonferens i Rio de Janeiro i juni. Vi kommer
            att lägga om energibeskattningen så att den får en klarare miljöprofil.
            Vi kommer att förbättra miljölagarna.
          </note>
          <note>
            Det gäller rättstryggheten. Vår inställning till våldet är oförsonlig.
            Vi kommer att stärka polisens resurser. Vi kommer att göra det
            möjligt att faktiskt förbättra tryggheten för många som känt och
            känner sig utsatta för det ökade våldet, oavsett vilka de är.
          </note>
          <note>
            Det gäller skolan. Vi kommer med vår politik att ge Sverige Europas
            bästa skola. Att vi nu satsar så hårt på ungdomsskolan och på
            högskolan visar styrkan i den politiken. Skolan kommer att få
            nya och bättre läroplaner.
          </note>
          <note>
            Det gäller också utrikespolitiken. Det är ett klart och tydligt
            erkännande av den nya europeiska identiteten i svensk utrikespolitik
            att Sverige senare kommer att överta ordförandeskapet i den europeiska
            samarbets- och säkerhetskonferensen.
          </note>
          <note>
            På alla dessa områden innebär vår politik ett klart och tydligt
            brott mot en gammal socialdemokratisk politik som så tydligt hade
            kört fast och stagnerat. Ingvar Carlsson sade i sitt inledningsanförande
            att den socialdemokratiska regeringen hade inte den enda lösningen.
            Nej, det hade den inte. Den försökte i stället med den tredje
            lösningen, och det visade sig inte vara någon lösning det heller.
          </note>
          <note>
            Det oppositionsalternativ som vi har att möta i den ekonomiska
            politiken är inte så där värst mycket att skryta med. 1991, det
            år som ligger bakom oss, blev tyvärr ännu ett förlorat år i Sveriges
            ekonomiska utveckling. Socialdemokraterna lovade ett i början
            av året, men vi tvingades alla i slutet att konstatera att resultatet
            blev ett annat.Det kan diskuteras i hur hög grad detta var ett
            oplanerat misslyckande för deras ekonomiska politik eller i hur
            hög grad det var ett planerat försök att lura väljarna under valrörelsen.
          </note>
          <note>
            Var verkligen Allan Larsson en så usel finansminister att han
            trodde på alla sina ständiga vändpunkter? Trodde han och Ingvar
            Carlsson på alla vändpunkterna, med de konsekvenser för tilltron
            till deras förmåga att driva ekonomisk politik som detta måste
            medföra, eller var det bara ett försök att slå dunster i ögonen
            på väljarna, med de konsekvenser för tilltron till socialdemokraternas
            politiska uppriktighet som detta måste medföra? Jag skall inte
            besvara frågan. Jag låter den hänga i luften. Kanske
          </note>
          <note>
            Ingvar Carlsson har något bidrag till historiebeskrivningen på
            den punkten.
          </note>
          <note>
            Nu har vi fått del av socialdemokraternas förslag till ekonomisk
            politik 1992, inför det kommande budgetåret och inför det kommande
            kalenderåret.
          </note>
          <note>
            Deras budskap är enkelt och klart: Beskatta
          </note>
          <note>
            Sverige ur krisen! Skatterna skall enligt socialdemokraterna
            höjas med ca 9 miljarder kronor 1993. Det innebär en rejäl skattechock
            som inte kan undgå att drabba möjligheterna till ekonomisk återhämtning
            och drabba de möjligheterna mycket hårt.
          </note>
          <note>
            Ingvar Carlsson säger ständigt att han inte tror att sänkta skatter
            ger ekonomisk tillväxt. Men om han skall försöka lansera någon
            teori som går ut på att höjda skatter ger ekonomisk tillväxt,
            tror jag att han ger sig ut i ett moras ur vilket han inte kan
            ta sig.
          </note>
          <note>
            En skattechock av den här storleksordningen kommer att bromsa
            Sverige. Det verkar som om socialdemokraterna inser delar av detta
            -- när man tittar på detaljerna i deras politik. Vissa av de skattesänkningar
            vi föreslog i höstas, och som socialdemokraterna protesterade
            emot, accepterar de nu -- dock utan presskonferenser.
          </note>
          <note>
            I höstas var det fel att sänka turistmomsen. Nu är det acceptabelt
            och bra att sänka turistmomsen. Vi hälsar socialdemokraterna välkomna
            till denna nya uppfattning. Då var avskaffad aktie-oms ett mycket
            förfärande exempel på en skattesänkning som bara kom de s.k. kapitalägarna
            till del. Nu accepteras den sänkningen i tysthet i det socialdemokratiska
            budgetalternativet. Vi hälsar socialdemokraterna välkomna till
            även denna uppfattning.
          </note>
          <note>
            Jag är fullt och fast övertygad att så kommer det att fortsätta.
            I smyg kommer socialdemokraterna att tvingas att acceptera den
            ena delen efter den andra av regeringens politik, därför att deras
            alternativ inte kommer att hålla.
          </note>
          <note>
            Jag skulle kunna fortsätta min genomgång i detalj av det socialdemokratiska
            ekonomisk-politiska alternativet. Det handlar i grunden om en
            skattechock om ca 9 miljarder kronor. Det finns inget sätt att
            få en så kraftig skattechock att bara drabba vissa. Skall man
            höja skatter med
          </note>
          <note>
            9 miljarder kronor drabbar det alla, eftersom det drabbar ekonomin,
            tillväxten och arbetstillfällena. Så är det. Det innebär dessutom
            ökade subventioner, bidrag och andra offentliga utgifter med ca
            8 miljarder kronor. Klassisk socialdemokratisk bidrags- och subventionspolitik!
            Som om det var höjda skatter och ökade offentliga utgifter som
            krävdes för att lösa Sveriges ekonomiska problem! Hade det varit
            höjda skatter och ökade utgifter som kunde få fart på tillväxten
            och sysselsättningen i Sverige, hade
          </note>
          <note>
            Sverige inte haft några ekonomiska problem i dag.
          </note>
          <note>
            Det är exakt den politik socialdemokraterna förde på 1980-talet,
            och det är exakt den politik som har fört Sverige in i tillväxtkrisen.
            Det är exakt den politik som har gett dagens sysselsättningsproblem.
          </note>
          <note>
            Sedan finns det ett försök att få denna ekvation att gå ihop
            med en konstig konstruktion att ta ca
          </note>
          <note>
            5 miljarder kronor från statshypotekskassan. Det är det enstaka
            största och märkligaste förslaget i den socialdemokratiska skuggbudgeten.
          </note>
          <note>
            Sådana luftaffärer fungerar inte. Sådana konstiga affärer gör
            inte vi. Men att socialdemokraterna ägnar sig åt sådana affärer
            har vi, måhända, kunnat notera under de senaste dagarna. Men som
            bekant fungerade inte det heller. Den typen av luftaffärer kommer
            vi inte att tillåta i statens budget. Det är illa nog att dessa
            affärer kan få konsekvenser på andra områden där ni har möjlighet
            att genomföra dem.
          </note>
          <note>
            Jag har talat om att vår ekonomiska politik är den enda vägen
            efter misslyckandet för socialdemokraternas tredje väg under 1980-talet.
          </note>
          <note>
            Det ifrågasätts av socialdemokraterna, men det bekräftas av verkligheten.
          </note>
          <note>
            På sina håll sägs det att den nya regeringen fullföljer i några
            delar den omläggning av den ekonomiska politiken som inleddes
            redan under den socialdemokratiska perioden. Det ligger en viss
            kärna av sanning i detta. Från hösten 1990 och framåt intill dess
            att valfebern grep tag i dem, fanns det en begynnande insikt hos
            den socialdemokratiska regeringen om att saker och ting måste
            göras annorlunda. Det fanns formuleringar i finansplaner. Det
            fanns saker som sades, även om de sällan fullföljdes i den faktiska
            politiken.
          </note>
          <note>
            När devalveringsvägen definitivt stängdes, och när inflationsbekämpningen
            i det följande sattes i högsätet, och när ansökan om medlemskap
            i den
          </note>
          <note>
            Europeiska gemenskapen lämnades in, var valet av den enda vägen
            i den ekonomiska politiken i realiteten träffat. Man kanske inte
            till fullo insåg det, och man kanske inte var beredd att ta konsekvenserna
            av det man litet plötsligt tvingades till. Men så var det i alla
            fall.
          </note>
          <note>
            Att detta mot bakgrund av misslyckandet från
          </note>
          <note>
            1980-talet skulle leda till övergångssvårigheter, insåg man också.
            Kjell-Olof Feldt talade strax före sin avgång om det kommande
            ''stålbadet'' för den svenska ekonomin. Landsorganisationen skrev
            följande i sitt remissutlåtande om den ekonomiska politiken som
            regeringen skisserade i 1990 års långtidsutredning: Om man skall
            följa LU 90:s rekommendationer för anpassning av valuta och räntepolitiken,
            samt anpassning av budgetpolitiken till konkurrentländerna, är
            inte en så begränsad höjning av arbetslösheten från drygt 1,5
            % till drygt 2 % trovärdig. Enligt LO
          </note>
          <note>
            kan det i värsta fall handla om en arbetslöshet på
          </note>
          <note>
            5--6 %.
          </note>
          <note>
            Detta uttalade LO våren 1990 om den långsiktiga omläggning av
            den ekonomiska politiken som då förbereddes inom socialdemokratin
            och som faktiskt stapplande började genomföras hösten
          </note>
          <note>
            1990. Socialdemokraterna hade inte kraften, men det var dit de
            var på väg. Jag sade då, att mot bakgrund av misslyckandena låg
            det tyvärr åtskilligt i det LO sade.
          </note>
          <note>
            I det här perspektivet är det långsiktigt oroande att det största
            oppositionspartiet så fjärmat sig från den omprövning man påbörjade
            i regeringsställning. Om inte socialdemokraterna är beredda att
            ompröva högskattepolitiken och högutgiftspolitiken nu, nu när
            industrin mer än någonsin behöver utrymme för att expandera, och
            hushållens standard trots den ekonomiska krisen utvecklas hyggligt,
            när kan de då egentligen inse att den gamla politiken ledde fel
            och att det behövs en ny politik för att klara Sverige ur krisen?
          </note>
          <note>
            Ingvar Carlsson säger i sitt anförande att deras politik innebär
            inga ökade utgifter. Det är klart att den gör! Det är massvis
            av ökade utgifter. Men att han säger detta är ett hälsotecken.
            Det visar att han har litet dåligt samvete för sitt förslag.
          </note>
          <note>
            Ingvar Carlsson säger också att detta innebär inget höjt skattetryck.
            Men det är alldeles fel. Det är klart att det innebär ett höjt
            skattetryck. Det är en massiv skattechock. Men att han tvingas
            säga detta är i alla fall bra. Det visar att han har litet dåligt
            samvete för den politik han tvingas att lägga fram.
          </note>
          <note>
            Det är frapperande hur socialdemokraterna undviker att tala om
            de verkliga problemen och uppehåller sig i en gammal värld.
          </note>
          <note>
            Ingvar Carlsson talade i dag om katastrof och om byggkrisen.
            Det gör han ofta, och det är ett par av hans favorituttryck. Krisen
            skall nu hävas med hjälp av nya subventioner i miljardklassen.
            Det ena bidraget och stödåtgärden efter den andra skall sättas
            in. Men det är precis den återvändsgränd som socialdemokraterna
            har fört svensk bostadspolitik in i. Sådana åtgärder skulle bryta
            den faktiskt glädjande utveckling som nu finns med minskade kostnader
            för nyproduktionen.
          </note>
          <note>
            Kostnaderna för nyproduktionen av lägenheter sjunker nu i storleksordningen
            15--20 %. Vi kanske är på väg mot den situation då det går att
            bygga bostäder i Sverige som människor har råd att bo i. Under
            socialdemokratins tid har man låtit bygga nya bostäder som knappt
            någon har haft råd att flytta in i. Vad det är för långsiktigt
            värde i det kan på sitt sätt ifrågasättas.
          </note>
          <note>
            Men det som förundrar mig är att industrikrisen knappt alls nämns.
            Ständigt är det byggkrisen, men aldrig industrikrisen. Ändå är
            det denna industrikris som är allvarlig för den långsiktiga välfärdsutvecklingen.
            Den har varit smygande sedan mitten av 1980-talet, och den har
            varit galopperande under 1990-talet. Den slår ut hundratusentals
            arbetstillfällen i små, medelstora och stora företag. Det beror
            på att den svenska ekonomin har förlorat i konkurrens och utvecklingskraft.
          </note>
          <note>
            Detta måste vi ändra på! Det kan aldrig ske med hjälp av ökade
            skatter, regleringar och statlig styrning.
          </note>
          <note>
            Socialdemokraterna talar alltid om att fördela välstånd. Ordet
            tillväxt fanns inte i Ingvar
          </note>
          <note>
            Carlssons anförande. Men man kan inte fördela det som inte skapas.
          </note>
          <note>
            Just nu, i början på 1990-talet, sjunker den svenska ekonomin
            som en följd av era misslyckanden. Att skapa ett nytt välstånd
            är den avgörande uppgiften för 1990-talet. Det är inte sedelpressarna
            i Tumba pappersbruk som är grunden för det svenska välståndet.
            Det är en fungerande industri, ett näringsliv med fritt och ansvarskännande
            företagande, med en fungerande marknadsekonomi och med ett enskilt
            ägande, som ger oss tillbaka det välstånd som misslyckandet för
            den socialdemokratiska politiken nu satt i fråga. Vi skall skapa
            välstånd.
          </note>
          <note>
            Sedan kan vi fördela -- men först skapa.
          </note>
          <note>
            (Applåder.)
          </note>
          <note type="speaker">
            Anf. 25 INGVAR CARLSSON (s) replik:
          </note>
          <note>
            Fru talman! Vi har just nu upplevt, vågar jag påstå, något mycket
            märkligt i riksdagens historia. I en allmänpolitisk debatt har
            det alltid varit så, att statsministern har redovisat regeringens
            politik -- motiv, argument, innehåll --
          </note>
          <note>
            och möjligen mot slutet, de sista minuterna, använt någon tid
            för att debattera oppositionens förslag. Vi har nu lyssnat på
            en statsminister som använt 95 % av sin inledning till att kritisera
            socialdemokraternas politik och praktiskt taget inte haft ett
            ord att säga om sin egen regerings politik. Detta är kanske det
            mest förkrossande omdömet om denna regering, som Carl Bildt talar
            om som den bästa regeringen i Sveriges historia.
          </note>
          <note>
            Jag kommer ändå att i min replik göra ett försök att få något
            svar från denna regering. Därför frågar jag: Kommer den borgerliga
            fyrpartiregeringen att fortsätta att sänka skatterna med 10 miljarder
            kronor per år? Och vad skall ni i så fall ytterligare skära ned
            på?
          </note>
          <note>
            Ställer de tre övriga partierna upp på detta, Carl
          </note>
          <note>
            Bildt?
          </note>
          <note>
            I Ekot vid midsommartiden förra året fick Carl
          </note>
          <note>
            Bildt frågan: Ni lovar alltså att alla skall få lägre hyror?
            Ja, absolut, svarade Carl Bildt. Efter det har ni vidtagit åtgärder
            som kommer att innebära chockartade hyreshöjningar i nyproduktionen.
          </note>
          <note>
            Ändå har Carl Bildt mage att från denna talarstol påstå att det
            skall bli billigare inflyttningshyror i nyproduktionen. Kan man
            få en enda representant för byggentreprenörerna -- jag begär inte
            att det skall vara en företrädare för HSB eller hyresgästerna
            i övrigt, men för någon av de privata byggentreprenörerna -- att
            bekräfta vad statsministern har sagt från denna talarstol? Då
            skall jag bjuda Carl Bildt på en rejäl middag på en av lyxkrogarna.
            Och jag kan försäkra att jag inte löper någon som helst risk att
            behöva gå på de krogarna -- det tänker jag inte göra.
          </note>
          <note>
            Kan vi få en kommentar från statsministern om kommunikationsministerns
            besked om att det skall satsas 8 miljarder mer för investeringar
            i järnvägar? Är detta korrekt, är det ju ett sensationellt besked.
            Det är en omläggning av regeringens hela ekonomiska politik. Jag
            tog upp detta i min inledning. Statsministern har inte ett ord
            att säga om denna jätteinvestering. Han råskäller på socialdemokraterna
            i stället.
          </note>
          <note>
            Och hur blir det med de 20 miljarderna i pensionsfonderna, de
            pengar som pensionärerna och löntagarna vill ha till pensioner?
            Carl Bildt!
          </note>
          <note>
            Uppträd som statsminister i nästa replik!
          </note>
          <note>
            Anf. 26 Statsminister CARL BILDT (m)
          </note>
          <note>
            replik:
          </note>
          <note>
            Fru talman! Ingvar Carlsson blir påtagligt besvärad när man börjar
            ifrågasätta den socialdemokratiska politiken. Själv har han de
            senaste veckorna och månaderna, så fort han har fått någon möjlighet
            att kommentera regeringens politik, använt uttrycket ''nationell
            katastrof''
          </note>
          <note>
            eller ''katastrof''. Jag har haft anledning att ifrågasätta om
            Ingvar Carlsson kommer att se en katastrof när den verkligen inträffar
            -- mot bakgrund av hur ofta han har använt detta uttryck.
          </note>
          <note>
            När man tar till sådana kraftuttryck som han har använt under
            de senaste veckorna och månaderna, får man nog finna sig i att
            ens eget alternativ blir nagelfaret. Och fakta är: Detta är 9
            miljarder kronor i höjda skatter. Det skulle bromsa Sverige.
          </note>
          <note>
            Det är en politik som skulle dämpa tillväxten. Jag vågar påstå
            att tillväxtpolitiken är ett svart hål i socialdemokratin -- den
            finns inte.
          </note>
          <note>
            Socialdemokraterna skall ständigt fördela saker, men de kan inte
            skapa dem. Och Sveriges problem just nu är att vi inte skapar
            tillgångar. Då kan vi inte heller fördela dem på det sätt som
            socialdemokraterna gör.
          </note>
          <note>
            Ökade offentliga utgifter hjälper inte heller. Det är ett faktum
            att kostnaderna i nyproduktionen på bostadssektorn nu sjunker.
            Ni trissade upp nyproduktionskostnaderna. Nu sjunker de, på grund
            av en rad åtgärder. Det är bra att så är fallet.
          </note>
          <note>
            Så till de frågor som ställts. När det gäller bostadspolitiken
            är det en nödvändig, smärtsam anpassning som nu sker, efter den
            uppblåsning som förekom under högkonjunkturåren. Det leder också
            till en dämpad kostnadsutveckling, till en mer balanserad utveckling
            av byggsektorn.
          </note>
          <note>
            När det gäller pensionerna pågår det samtal mellan regeringspartierna
            och oppositionen.
          </note>
          <note>
            Socialdemokraterna har nyligen sagt att de inte är intresserade
            av en uppgörelse, åtminstone i närtid.
          </note>
          <note>
            Men låt mig säga detta: Vi vill inte använda AP-
          </note>
          <note>
            fonderna till att äga företag. Vi skall använda AP-
          </note>
          <note>
            fonderna till att säkra pensioner. Det kan vara besked nog.
          </note>
          <note>
            Beträffande infrastrukturfrågorna -- om det är gamla eller nya
            pengar -- vill jag säga att man kan räkna på litet olika sätt.
            Men jag kan försäkra
          </note>
          <note>
            Ingvar Carlsson att denna regering kommer att anslå pengar för
            att satsa på infrastruktur. Det har sin betydelse för regionalpolitiken
            och för sysselsättningspolitiken. Men det har framför allt sin
            betydelse för tillväxtpolitiken. Ni har eftersatt infrastrukturen
            under tio år. Det kommer att krävas tio år för att återställa
            den eftersläpning vad gäller modern infrastruktur som socialdemokratin
            har lämnat kvar.
          </note>
          <note type="speaker">
            Anf. 27 INGVAR CARLSSON (s) replik:
          </note>
          <note>
            Fru talman! Ordet kaos, som jag använde om byggnadsområdet, var
            inte mitt. Det var rubriken på Svenska Dagbladets förstasida i
            lördags. Om
          </note>
          <note>
            Carl Bildt anser att det är att svartmåla, ber jag honom vända
            sig till Svenska Dagbladets ansvariga ledning; Mats Svegfors är
            väl inte helt obekant.
          </note>
          <note>
            Att återställa den nivå på förmögenhets- och kapitalbeskattning
            som Bengt Westerberg och jag var överens om i skattereformen,
            det kallar statsministern en skattechock -- och han nickar nu.
            Det innebär att hans biträdande statsminister har varit med om
            att genomföra en skattechock i det här landet. Jag tror att det
            räcker med att konstatera att den som använder starka ord i sammanhanget
            är nog Carl Bildt.
          </note>
          <note>
            Carl Bildt säger att medborgarna skall bli myndiga i valet av
            sin välfärd. Ja, det tycker jag.
          </note>
          <note>
            Då kan jag inte förstå hur denna regering kan förvägra de människor
            som har arbetat ett helt liv och vill, på rimliga ekonomiska villkor,
            trappa ner arbetstillvaron till en pensionärstillvaro. Det gäller
            väl en av de viktigaste valfrihetsreformer som man kan tänka sig.
            Det är inte en reform som tillhör ett gammalt samhälle, det är
            en valfrihetsreform som tillhör framtidens samhälle.
          </note>
          <note>
            Det är mycket svårt att få Carl Bildt att tala om den egna politiken
            -- även i det senaste inlägget.
          </note>
          <note>
            Men han har ju ett favoritämne, nämligen våld och kriminalitet.
          </note>
          <note>
            f300 &gt; Jag gör, fru talman, ett sista försök.
          </note>
          <note>
            I valrörelsen gjorde moderaterna våldsbrotten till en stor sak.
            Det var anklagelser om svängdörrar på Kumla och löften om att
            i moderaternas
          </note>
          <note>
            Sverige skulle bovarna sitta inne och människorna kunna vistas
            tryggt ute.
          </note>
          <note>
            Nu skjuts människor på gatorna. Rån mot personer, butiker, banker
            och postkontor sker så gott som dagligen. Vapen blir allt vanligare.
            Vad gör ni från moderaternas sida egentligen mer än att prata?
          </note>
          <note>
            Anf. 28 Statsminister CARL BILDT (m)
          </note>
          <note>
            replik:
          </note>
          <note>
            Fru talman! Först ber jag Ingvar Carlsson om ursäkt för att jag
            glömde svara på en av hans frågor. Men det kanske inte gjorde
            så mycket, eftersom han själv hade glömt bort det.
          </note>
          <note>
            Ingvar Carlsson frågade om vi kommer att fortsätta sänka skatterna
            med 10 miljarder kronor om året. Svaret på den frågan är: Ja,
            vi kommer att fortsätta sänka skatterna. Det finns åtskilliga
            skatter som försämrar Sveriges konkurrenskraft i det nya Europa
            och som måste sänkas mer eller mindre kraftigt. Om sänkningen
            skall bli på 5, 10
          </note>
          <note>
            eller 15 miljarder kronor får vi återkomma till. En sak är emellertid
            klar: Vi kommer att fortsätta sänka skatter.
          </note>
          <note>
            Tanken att man skulle kunna klara av Sveriges problem genom den
            typ av skattechock som socialdemokraterna förordar, är denna regering
            fullständigt främmande. Försök sedan inte bagatellisera bort dessa
            9 miljarder genom att säga att det bara är fråga om en enstaka
            skatt. Det är ett batteri av skatter som ni vill höja, bl.a. de
            skatter som ligger på de små och medelstora företagen.
          </note>
          <note>
            De skattesänkningar vi har genomfört accepteras numera t.o.m.
            av vänsterpartiet, för att nu säga något vänligt om Lars Werner
            innan vi får möjlighet att göra motsatsen. Men socialdemokraterna
            är fortfarande kvar i sitt motstånd mot detta.
          </note>
          <note>
            Så till våldsbrotten. Vad gör vi? En sak som vi måste göra och
            som vi gör är att åter ge polisen resurser så att man kan hävda
            rättssamhället.
          </note>
          <note>
            Låt mig ta ett konkret exempel. Ni skar ner resurserna till polisen.
            Ni minskade polisutbildningen. Ni gjorde så att det blev polisbrist.
            Ett mycket konkret exempel på detta är att man tvingades dra in
            polisstationen i
          </note>
          <note>
            Rinkeby. Det var inte bra. Det är klart att det skall finnas
            en polisstation i Rinkeby så att de människor som bor där kan
            känna trygghet.
          </note>
          <note>
            Nu förbättrar vi situationen, och ett resultat av detta är att
            polisen nu planerar för ett återupprättande av en kvarterspolisverksamhet
            i t.ex. Rinkeby. Rinkeby är förvisso inte hela
          </note>
          <note>
            Sverige, och jag vill inte alls påstå att vi har löst problemen
            med våldsbrott i hela Sverige, men låt detta lilla exempel bli
            ett exempel som visar att vi har ändrat kurs. Ni tvingades stänga
            polisstationer där medborgarna behövde skydd.
          </note>
          <note>
            Vi kan återupprätta den verksamhet med kvarterspoliser som är
            en trygghetsgaranti och den första frontlinjen mot den våldsbrottslighet
            som drabbar enskilda människor.
          </note>
          <note>
            Anf. 29 IAN WACHTMEISTER (nyd)
          </note>
          <note>
            replik:
          </note>
          <note>
            Fru talman! Politiken är förunderlig. Den f.d.
          </note>
          <note>
            statsministern uppmanar den nuvarande statsministern att uppträda
            som statsminister.
          </note>
          <note>
            Folk tycker nog att det vore bättre om de svarade på varandras
            frågor.
          </note>
          <note>
            Med anledning av det presstöd som ingen vågar tala om kan vi
            konstatera att partiorganet
          </note>
          <note>
            Svenska Dagbladet går dåligt, att A-pressen går i konkurs och
            att Arbetet är till salu. Eftersom Ny
          </note>
          <note>
            Demokrati går väsentligt bättre än Svenska
          </note>
          <note>
            Dagbladet överväger vi att lägga ett bud på tidningen Arbetet.
            Det vore väl trevligt!
          </note>
          <note>
            Så några frågor till statsministern. Stämmer det att skattetrycket
            hämmar den ekonomiska tillväxten och att skattetrycket måste sänkas
            för att ge enskilda människor större frihet att själva disponera
            över sina inkomster? Stämmer det att skatterna måste anpassas
            till EG? Detta står nämligen i något som heter Ny start för Sverige
            och som var ganska vanlig läsning för ett tag sedan.
          </note>
          <note>
            Är det väsentligt att sänka arbetsgivaravgifterna för att Sveriges
            konkurrenskraft skall stärkas och därmed sysselsättningen? Dess
            värre måste den frågan ställas -- det får väl ske senare i debatten
            --
          </note>
          <note>
            även till vice statsministern, eftersom statsministern och hans
            vice tycks ha olika uppfattningar i denna ytterst fundamentala
            fråga.
          </note>
          <note>
            Avser regeringen att sänka energiskatten? Den energiförädlande
            industrin i Sverige är i dag till stor del internationell. Det
            är inte en inhemsk svensk industri, utan den är internationell,
            och den kan mycket lätt flytta utomlands. Självplågeri av typen
            Europas högsta energiskatt kan äventyra tiotusentals jobb. Hur
            klarar regeringen av det?
          </note>
          <note>
            Jag ställer frågan till statsministern, även om den kanske skulle
            ställas till någon i hans fyrklöver.
          </note>
          <note>
            Hur kommer regeringen att göra det lättare för ungdomar att få
            arbeten? Kommer regeringen att med sina kontakter jobba fram ett
            system med ungdomslöner, förlängd provanställningstid, som då
            inte bara gäller ungdomar, m.m.?
          </note>
          <note>
            Ny Demokrati hävdade under valrörelsen att det svenska skattetrycket
            på sex år skulle kunna sänkas från 57 till 47 % av BNP. Detta
            påstående har dragits 45 000 gånger av media, som inte så gärna
            vill lyssna. Jag vill därför fråga: Vore det orealistiskt, herr
            statsminister? Är det inte i själva verket nödvändigt att genomföra
            detta om vi skall in i ett Europa där skattetrycket ligger på
            40 %?
          </note>
          <note>
            Anf. 30 Statsminister CARL BILDT (m)
          </note>
          <note>
            replik:
          </note>
          <note>
            Herr talman! Ian Wachtmeister är beredd att lägga ett bud på
            Arbetet. Jag hänvisar detta till andra. Låt mig bara säga att
            jag i denna härva med viss förvåning noterade att A-pressen för
            några år sedan gjorde affärer med något bokförlag inom Europeiska
            arbetarpartiet -- om nu denna uppgift är riktig. Jag lämnar emellertid
            detta därhän.
          </note>
          <note>
            Så svar på Ian Wachtmeisters frågor. Självfallet är det nödvändigt
            att sänka vissa skatter för att få fart på tillväxten. Det är
            ju vad denna regeringen har gjort, och det är vad denna regeringen
            avser att fortsätta med. Det innebär, som Bengt
          </note>
          <note>
            Westerberg har påpekat, inte att varje skattesänkning eller varje
            skattesats har samma betydelse ur tillväxtbefrämjande synvinkel.
            Det finns skattesatser, t.ex. momsen, som i detta sammanhang inte
            har någon större betydelse. Det kan finnas andra skäl att sänka
            momsen. Men sett just i tillväxtperspektivet och i det europeiska
            perspektivet är det framför allt skatter på företagande, på skapande
            och på det som ger oss tillväxten som är av betydelse, och det
            är dessa skatter vi kommer att fortsätta att sänka.
          </note>
          <note>
            Redan i regeringsförklaringen från den 4 oktober förra året står
            det att energiskatterna skall anpassas till den europeiska nivån.
            Det innebär att vi nu tittar på möjligheterna att genomföra den
            anpassningen samtidigt som vi skall ha en tydligare miljöprofil.
          </note>
          <note>
            Det här är vi inte alldeles ensamma om. Det pågår en betydande
            diskussion inom EG. EG-
          </note>
          <note>
            kommissionen har presenterat ett förslag, som har varit föremål
            för ställningstagande från EG:s miljöministrar. Man avvaktar ett
            slutgiltigt ställningstagande från EG:s ministerråd någon gång
            under våren. Detta skapar ett bra underlag för den förändring
            av den svenska energibeskattningen som är nödvändig både av hänsyn
            till konkurrenskraft och tillväxt och av hänsyn till den miljöpolitiska
            profilen.
          </note>
          <note>
            De olika arbetsmarknadspolitiska frågor som Ian
          </note>
          <note>
            Wachtmeister tog upp är, som bekant, föremål för prövning.
          </note>
          <note>
            Självfallet kan skatter sänkas, och självfallet kan man också
            sänka skattetrycket. Det har regeringen visat. Låt mig bara sända
            med budskapet att det inte är fullt så enkelt som att flytta ölbackar.
            Det kräver faktiskt en beredskap att ompröva existerande utgiftsprogram,
            och det kräver en insikt om att det finns offentliga utgifter
            som är värdefulla och som är nödvändiga både för välfärden och
            för den tillväxt som vi är så angelägna om.
          </note>
          <note>
            Anf. 31 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Ölbackarna fick folk att förstå, vilket kanske inte
            den här debatten får i sin helhet. Turistmomsen är precis lika
            dum som världens högsta energibeskattning. Det är nämligen också
            ett självplågeri.
          </note>
          <note>
            Jag ställer nu två frågor till Carl Bildt. Fråga nr 1:
          </note>
          <note>
            Finns det anledning, anser statsministern, att ompröva u-hjälpen
            med tanke på det som har hänt under många år? Fråga nr 2: Tänker
            statsministern låta regeringens experter objektivt analysera Ny
            Demokratis förslag till en investerings- och utvecklingsbank baserad
            på en del av löntagarfondernas tillgångar, så som Carl
          </note>
          <note>
            Bildt ställde i utsikt när hans prestige hängde på ett barnbidrag?
          </note>
          <note>
            Kloka människor inom bank- och industrivärlden anser att förslaget
            är mycket intressant, eftersom effekten av bankkrisen mildras,
            småföretagen får kredit, nya företag startas, utvecklingsprojekt
            finansieras, osv. Man kan rent av vid horisonten skönja ett drag
            under galoscherna.
          </note>
          <note>
            Är det så svårt att se till sak? Måste man se till person? I
            så fall kan Carl Bildt få förslaget av oss.
          </note>
          <note>
            Vi kan ta avstånd från det, bara ni får skägget ur brevlådan.
            Det här handlar nämligen om vad som är bra för Sverige, inte för
            Carl Bildt, inte för
          </note>
          <note>
            Ingvar Carlsson och inte för mig.
          </note>
          <note>
            Anf. 32 Statsminister CARL BILDT (m)
          </note>
          <note>
            replik:
          </note>
          <note>
            Herr talman! Vi är självfallet beredda att låta s.k.
          </note>
          <note>
            experter objektivt analysera även detta förslag.
          </note>
          <note>
            Jag vill gärna säga att det är vår ambition att låta underkasta
            samtliga förslag som kommer fram från oppositionspartiernas sida
            vad vi kan kalla en objektiv analys. Det finns ingen anledning
            att i förväg förkasta något förslag. Vi gör en sådan granskning,
            och den kommer i sinom tid att redovisas.
          </note>
          <note>
            Bara några korta kommentarer till de övriga frågor som Ian Wachtmeister
            tog upp. Vår inställning till biståndspolitiken är väl känd. Det
            pågår en förändring av inriktningen av svenskt bistånd med en
            starkt ökad betoning av vikten av medborgerliga fri- och rättigheter,
            av demokrati och av en marknadsekonomisk utveckling. Det är faktorer
            som har tillmätts alltför liten betydelse i svensk biståndspolitik
            under gångna decennier.
          </note>
          <note>
            Turistmomsen är en viktig fråga. Fjällvärlden står för en mycket
            viktig del av den svenska turismen, och den stod i centrum för
            fjolårets diskussion om turistmomsen. Vi har nu föreslagit och
            genomfört åtgärder som de facto går längre än några åtgärder som
            jag tror att Ny Demokrati har föreslagit.
          </note>
          <note>
            Vi har sänkt turistmomsen med 7 procentenheter.
          </note>
          <note>
            Det var en väsentlig sänkning. Det kan alla som är i turistbranchen
            intyga. Därutöver har vi nu lagt fram förslag om att sänka den
            allmänna löneskatten med 10 procentenheter i hela det inre stödområdet.
            För de turistföretag som betyder så mycket för sysselsättningen
            i inlandet ger detta en större total ekonomisk effekt än de ursprungliga
            förslag om turistmomsen som bl.a. Ny Demokrati stod för.
          </note>
          <note>
            Förste vice talmannen anmälde att Ian
          </note>
          <note>
            Wachtmeister anhållit att till protokollet få antecknat att han
            inte ägde rätt ytterligare replik.
          </note>
          <note type="speaker">
            Anf. 33 LARS WERNER (v) replik:
          </note>
          <note>
            Herr talman! Jag kan tyvärr inte återgälda statsministerns vänliga
            ord. De frågor vi diskuterar i dag ligger på ett sådant plan att
            de inte inbjuder till det. Men kanske är det så att
          </note>
          <note>
            Carl Bildt med sina vänliga ord har förväxlat mig och Ian Wachtmeister.
            Till Wachtmeister måste man ju tala vänligt, eftersom han ingår
            i regeringsunderlaget.
          </note>
          <note>
            De frågor som vi nu diskuterar är allvarliga. Vi kan ta bostadsfrågan
            som exempel. I valrörelsen fångade moderata samlingspartiet röster
            med bl.a. lockelsen att hyrorna skulle sänkas om moderaterna kom
            till makten. Nu är ni vid makten. Det var fagra, moderata löften,
            och de bidrog säkert till att ni vann valet. Men efter valsegern
            har det visat sig vad de moderata löftena var värda. Det blev
            höjda hyror. Till nästa årsskifte kommer hyrorna att öka ytterligare
            med minst 400 kr. Hur det skall bli nästa år törs jag inte tänka
            på. Ytterligare rekordhöjningar har antytts. Det här är ingenting
            som jag själv påstår, utan det tillstår även moderata politiker.
          </note>
          <note>
            Huvudpunkten i Carl Bildts olika uttalanden var följande: med
            sänkt fastighetsskatt utlovades hyressänkningar, med hyressänkningar
            lockades röster och med röster vanns valet. Carl Bildt, berätta
            nu för oss i kammaren hur sänkt fastighetsskatt påverkar hyrorna
            t.ex. i det nybyggda bostadsbeståndet!
          </note>
          <note>
            Nu blir det inga hyressänkningar. Det blir hyreshöjningar. Moderaterna
            har svikit.
          </note>
          <note>
            Vänsterpartiet och socialdemokraterna hade förra våren en överenskommelse
            som innebar att hyrorna skulle kunna hållas på en rimlig nivå.
          </note>
          <note>
            Med det beslutet hade hyreshöjningarna begränsats och hyresgästerna
            hade inte drabbats på det sätt som de nu gör. Men det beslutet
            har de borgerliga partierna rivit upp som en av de första åtgärderna.
            Det ersätts nu av en moderat politik med brutna löften och högre
            hyror. Kan ni verkligen se era väljare i ögonen i dag när ni får
            frågor om detta? Ni har skapat ett kaos, och ni har skapat och
            kommer att skapa hyreshöjningar.
          </note>
          <note>
            Medför inte det att ni drar slutsatsen att ni kanske borde återskapa
            ett bostads- och byggnadsdepartement? Där kunde Birgit
          </note>
          <note>
            Friggebo, Knut Billing och Agne Hansson gemensamt tala om vilken
            som är regeringens bostadspolitik.
          </note>
          <note>
            Anf. 34 Statsminister CARL BILDT (m)
          </note>
          <note>
            replik:
          </note>
          <note>
            Herr talman! Vad inträffade på bostadspolitikens område under
            den föregående mandatperioden?
          </note>
          <note>
            Jo, vi fick under den treårsperioden hyreshöjningar på i genomsnitt
            50 %. Under denna period inträffade således de kraftigaste hyreshöjningar
            som Sverige mig veterligt har haft under efterkrigstiden. Vi fick
            en kostnadsökning i nyproduktionen som medförde att det visserligen
            byggdes en del, men det var mycket svårt att få någon -- om vederbörande
            inte var utomordentligt förmögen -- att med egna pengar betala
            de kostnader som var förknippade med att bo i de bostäder som
            byggdes.
          </note>
          <note>
            Detta är inte en acceptabel politik. Vi kan ändra detta bara
            genom att avreglera, vilket vi har gjort, genom att öka konkurrensen
            -- det håller vi på att göra -- och genom att långsiktigt komma
            bort från det subventionsberoende som finns inom bostadsbranchen.
            Det var felaktigt med regleringar och subventioner inom jordbrukspolitiken.
            Där gjordes en avreglering.
          </note>
          <note>
            Det är på samma sätt felaktigt med subventioner och regleringar
            inom bostadspolitiken när det drivs så långt som det har gjort.
          </note>
          <note>
            Jag noterade att Lars Werner i en replik till Ian
          </note>
          <note>
            Wachtmeister sade att den tid är passerad då det gick att diskutera
            med vänsterpartiet och tala om de utländska exemplen. Det trodde
            måhända jag också intill dess att jag i tidningen i går läste
            om de stödinsatser som har förekommit från det sovjetiska kommunistpartiets
            sida, även gentemot det svenska vänsterpartiet. I åratal har vänsterpartiet
            moraliserat mot privat sjukvård och sagt att det är förfärligt,
            att det inte får förekomma och att det måste stoppas. Men nu får
            vi reda på att man hade tillgång till nomenklaturans privata kliniker
            i det kommunistiska Sovjetunionen.
          </note>
          <note>
            Detta var ingenting som inträffade förr i världen.
          </note>
          <note>
            Av Kenneth Kvist får vi nu reda på att detta accelererade under
            Gorbatjovs period. Då fick man från vänsterpartiets sida möjlighet
            att sända personer till Sovjetunionen för att ''bada i särskilt
            gynnsam lera''.
          </note>
          <note>
            Detta reser en del frågor angående arten av relationerna mellan
            vänsterpartiet och det sovjetiska kommunistpartiet. Det reser
            dessutom en del frågor angående moralen i den politiska agitationen.
            Hur kan man agitera mot privat sjukvård i Sverige när man accepterar
            nomenklaturans privata kliniker i Moskva?
          </note>
          <note>
            Sedan en parentetisk fråga: Kom de tillbaka efter att ha sänkts
            ner i den sovjetiska leran?
          </note>
          <note type="speaker">
            Anf. 35 LARS WERNER (v) replik:
          </note>
          <note>
            Herr talman! Nej, dess värre kom inte alla tillbaka, Carl Bildt.
            Jag läste för ett tiotal år sedan i tidningen Norrskensflamman
            att den eller den avled under hälsoresa till Sovjetunionen. Men
            skämt åsido tycker jag att det är litet grovt när
          </note>
          <note>
            Carl Bildt försöker insinuera att vi har tagit emot pengar från
            det sovjetiska partiet. Kan han visa upp papper på det skall jag
            gärna ta en diskussion om det, men det går inte att finna några
            sådana papper. Det är riktigt att vi har erbjudits att skicka
            folk på sjukresor för vissa specialbehandlingar. På samma sätt
            har vårt parti tillsammans med andra tagit emot människor från
            Sovjetunionen för behandling här i Sverige, dock inte i samma
            utsträckning.
          </note>
          <note>
            Jag fick inget svar på mina frågor om hyreshöjningarna nästa
            år och den hyres- och bostadspolitik ni vill bedriva. Min fråga
            är fortfarande: Vad blir resultatet av den bostadspolitik som
            ni säger er vilja föra när det gäller hyrorna nästa år och i framtiden?
            När får vi t.ex. ett system som ersätter det som ni rev upp för
            att hålla hyrorna nere? Hur länge skall vi vänta? Eller tänker
            ni möjligen gå vidare och slopa resten av räntebidrag och subventioner,
            som har antytts bl.a. av Knut Billing, vilket i sin yttersta konsekvens
            innebär hyreskostnader på över 20 000 kr. i månaden? Är det vad
            vi har att vänta?
          </note>
          <note>
            Frågan är fortfarande, Carl Bildt: Hur kan man gå ut och lova
            hyressänkningar genom sänkt fastighetsskatt? Än en gång, Carl
            Bildt:
          </note>
          <note>
            fastighetsskatten påverkar inte det nybyggda beståndet.
          </note>
          <note>
            Till sist: Regeringen Bildt har inte bekymrat sig om att föra
            en sysselsättningsskapande politik.
          </note>
          <note>
            Regeringen påstår att den för den enda vägens politik. Om det
            vore på det viset, att alla de uppoffringar som vi nu ställs inför
            åtminstone skulle ha det goda med sig att arbeten tryggades, kunde
            man ju fundera på saken. Men min uppfattning är att regeringens
            politik inte bara är orättvis utan också leder till ökad arbetslöshet.
          </note>
          <note>
            Regeringen hävdar att det är skattesänkningarna som är det viktiga.
            Men de skattesänkningar som ni har genomfört har ju i första hand
            kommit att omfatta kapital- och förmögenhetsbeskattningen.
          </note>
          <note>
            Jag tror faktiskt Carl Bildt på hans ord när han säger: Vi skall
            fortsätta att sänka skatterna. Ja, det tror jag. Men tala då om
            för oss: För vilka skall ni sänka skatterna? Skall ni fortsätta
            att sänka skatten för höginkomsttagare och kapitalägare, som ni
            hittills har gjort?
          </note>
          <note>
            Anf. 36 Statsminister CARL BILDT (m)
          </note>
          <note>
            replik:
          </note>
          <note>
            Herr talman! Lars Werner är emot att man sänker skatter på kapital.
            Jag tror att det grundar sig på att han liksom åtskilliga andra
            är litet kvar i en förlegad marxistisk världsbild. När vi sänker
            förmögenhetskatten på det arbetande kapitalet i de små och medelstora
            företagen, något som är accepterat av Lars Werner, innebär det
            naturligtvis en sänkning av kapitalbeskattningen.
          </note>
          <note>
            Men kapital är företag, och företag är sysselsättning och jobb,
            som ger inkomster och välfärd. Utan kapital stannar landet. Har
            vi för hög kapitalbeskattning drivs dessutom kapitalet ut ur landet
            till andra länder. Det var ju det som inträffade under slutet
            av 80-talet när investeringsströmmarna gick ut ur Sverige. Men
            vi fick inte tillbaka någonting, och därmed utarmades vår industriella
            bas.
          </note>
          <note>
            Vi måste i Sverige ha en kapitalbeskattning som är konkurrenskraftig
            i ett europeiskt perspektiv --
          </note>
          <note>
            annars får vi aldrig några investeringar. Utan investeringar
            får vi inte några jobb, och utan jobb får vi ingen välfärd. Den
            gamla marxistiska retoriken leder alldeles fel. Den leder i sin
            förlängning till exakt den typ av misär som vi har sett i länder
            som ännu tydligare sitter fast i marxismens garn.
          </note>
          <note>
            Så till förbindelserna mellan vänsterpartiet och det f.d. sovjetiska
            kommunistpartiet. Jag har inte insinuerat att det i modern tid
            funnits några ekonomiska förbindelser av subventionskaraktär mellan
            sovjetiska kommunistpartiet och vänsterpartiet. Det förefaller
            uppenbart och i och för sig föga förvånande att omfattande penningtransaktioner
            har skett till bl.a.
          </note>
          <note>
            Arbetarpartiet kommunisterna. Det är häpnadsväckande i sig, men
            det är ingenting man kan lasta Lars Werner för.
          </note>
          <note>
            Däremot noterar jag att Kenneth Kvist har bekräftat att vänsterpartiet
            har haft tillgång till speciella sovjetiska sjukhusresurser. Detta
            må ha varit försvarbart i det enskilda fallet, men jag vet inget
            annat svenskt politiskt parti som har haft tillgång till den kommunistiska
            nomenklaturans privata kliniker i Sovjetunionen. Detta visar trots
            allt att förbindelserna mellan det sovjetiska kommunistpartiet
            och det svenska vänsterpartiet långt in i modern tid haft en mycket
            speciell och nära karaktär.
          </note>
          <note>
            Förste vice talmannen anmälde att Lars Werner anhållit att till
            protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 37 Socialminister BENGT WESTERBERG (fp):
          </note>
          <note>
            Herr talman! Låt mig börja med att ta upp den handske som Ian
            Wachtmeister tidigare kastade, nämligen synen på invandringen.
            Jag har läst flera av de motioner som Ny Demokrati har väckt här
            i riksdagen om invandringen, bl.a. en av de motioner som Ian Wachtmeister
            själv har skrivit under där han säger att det behövs en debatt
            utan skällsord. Samtidigt går han upp här i talarstolen och kallar
            andra för självgodhetens överstepräster.
          </note>
          <note>
            Det finns även andra motioner om invandringen som är intressanta.
            En del är tämligen intetsägande. I motionshögen finns det t.ex.
          </note>
          <note>
            motioner om att man skall stoppa invandringen under ett eller
            flera år, och det finns motioner om att man skall folkomrösta
            om invandringen. När jag lägger ihop de här motionerna förmodar
            jag att Ny Demokratis tanke är att vi skall gå ut och fråga människor:
            Skall vi stoppa invandringen under ett eller flera år, ja eller
            nej? Det skulle vara intressant att få veta hur Ian Wachtmeister
            i så fall skulle rekommendera människor att rösta och vad han
            själv kommer att rösta på när han får ta ställning till frågan
            om vi skall stoppa invandringen under ett eller flera år.
          </note>
          <note>
            Detta är en ganska orimlig tanke. Att flyktingar kommer till
            Sverige beror inte i första hand på förhållandena i Sverige utan
            på förhållandena i dessa människors hemländer. De bryter inte
            frivilligt upp för att söka lyckan i Sverige trots att de har
            det ganska bra hemma. De kommer kanske därför att det krig i deras
            hemländer eller för att de är förföljda på grund av sin politiska
            övertygelse eller sin religiösa tro. Det är det som får människor
            att lämna vänner, släktingar, kära saker, bostäder och allting
            och ta sig den långa vägen till Sverige och be om en ny livschans
            här.
          </note>
          <note>
            Det är självklart att vi, som i detta internationella perspektiv
            är privilegierade, ändå skall kunna ta emot dessa människor och
            säga: Visst, vi skall ge er en ny livschans. Jag tycker att det
            är det minsta vi kan bjuda på. Det är rimligt att vi ger dem en
            livschans mot att de ger oss resten av sitt liv.
          </note>
          <note>
            Om man nu ordnade en sådan här mystisk folkomröstning skulle
            det för mig vara självklart att säga nej till Ny Demokratis krav
            på att stoppa invandringen. Men jag är som sagt nyfiken på vad
          </note>
          <note>
            Ian Wachtmeister själv svarar på den frågan.
          </note>
          <note>
            Herr talman! Länge dominerades den svenska
          </note>
          <note>
            EG-debatten av frågan om Sveriges neutralitetspolitik och huruvida
            det med hänsyn till den över huvud taget var möjligt att tänka
            sig ett svenskt medlemskap i EG.
          </note>
          <note>
            Fram till hösten 1990 ansåg en majoritet av de politiska partierna
            i Sverige och ledamöterna i denna kammare att neutralitetspolitiken
            var ett definitivt hinder för medlemskap. Men då svängde, som
            alla vet, på några veckor uppfattningen, och bara ett drygt halvår
            senare lämnade Ingvar Carlsson in Sveriges medlemsansökan till
            EG.
          </note>
          <note>
            Utvecklingen i Europa under det dryga år som har gått sedan riksdagen
            fattade sitt viktiga principbeslut har bidragit till att ytterligare
            minska den svenska säkerhetspolitikens betydelse i det här sammanhanget.
            I stället har intresset av naturliga skäl kommit att fokuseras
            till frågor som inte tidigare har diskuterats särskilt mycket
            i den svenska EG-debatten.
          </note>
          <note>
            Hur går det med demokratin i EG, är en fråga som man ställer
            sig. Handlar EG bara, som författaren P. O. Enquist skrev i en
            debattartikel i Expressen häromdagen, om att ge mer makt åt en
            politisk elit? Är hela idén med EG i själva verket ute, förverkad?
          </note>
          <note>
            Vad kommer svenskt EG-medlemskap att betyda för de svenska skatterna,
            för arbetslösheten, för välfärdspolitiken, för alkoholpolitiken,
            för jämställdheten mellan kvinnor och män, för flykting- och biståndspolitiken
            och mycket annat?
          </note>
          <note>
            De här frågorna ställs av naturliga skäl mot bakgrund av att
            förhållandena i flertalet europeiska länder avviker ganska kraftigt
            från dem som råder i Sverige.
          </note>
          <note>
            Låt mig, herr talman, först anföra några synpunkter på detta
            med EG och demokratin.
          </note>
          <note>
            EG har sannerligen inte tillkommit, eller vuxit, för att tillgodose
            någon maktelit utan för att hantera i hög grad verkliga problem.
            Det har inte minst handlat om att genom ekonomiskt samarbete säkerställa
            freden i Europa och att säkra demokratin i de forna diktaturerna
          </note>
          <note>
            Spanien, Portugal och Grekland.
          </note>
          <note>
            I många sammanhang har i själva verket det politiska samarbetet
            släpat efter.
          </note>
          <note>
            Maktutredningen, som avgav sitt betänkande för ett och ett halvt
            år sedan, skrev: ''Ett av de stora problemen för dagens demokrati
            är att demokratins institutioner är nationella, under det att
            samhällsproblemen snabbt håller på att förvandlas från nationella
            till övernationella.''
          </note>
          <note>
            Politiker har med andra ord inte styrt utvecklingen utan snarast
            reagerat på nationella konflikter, gränsöverskridande miljöförstöringar,
            internationellt företagande och mycket annat.
          </note>
          <note>
            En rad sådana här frågor måste hanteras i internationellt samarbete.
            Hur det samarbetet skall organiseras kan man alltid diskutera,
            och det förs också en sådan diskussion fortlöpande i olika i internationella
            organ, även inom EG. Här ställs i EG-debatten sådana vitala frågor
            som om den europeiska demokratin skall vara baserad på principen
            en man -- en röst eller om nationerna också i framtiden skall
            spela någon roll.
          </note>
          <note>
            Något enkelt svar finns inte på dessa frågor.
          </note>
          <note>
            Däremot kan man inte hävda att internationellt samarbete och
            överstatliga organisationer självklart innebär någon försämring
            av demokratin. Tvärtom kan det ses som en vidgning av demokratin
            om sådana organ upprättas som kan ta itu med problem som är för
            stora för nationalstaten att hantera.
          </note>
          <note>
            Samtidigt syftar den s.k. närhetsprincipen, som nu har slagits
            fast i Maastricht, till att förhindra att alla frågor lyfts upp
            till EG-nivå. Politiska frågor skall hanteras på den nivå där
            de hör hemma. I
          </note>
          <note>
            praktiken kan vi se att samtidigt som många frågor lyfts upp
            till exempelvis EG-kommissionen eller ministerrådet och alltså
            tas upp på internationell nivå skjuter man ner frågor till en
            mera lokal nivå. Det visar att detta inte bara är en princip på
            papperet, utan det är vägledande också i det praktiska politiska
            arbetet.
          </note>
          <note>
            Internationellt samarbete har förekommit och förekommer -- som
            jag antydde -- i många olika former. Det är självklart att olika
            organisationer kan spela en viktig roll i det här samarbetet.
            Men ingen kan förneka att EG har utvecklats till den mest kraftfulla
            och betydelsefulla internationella organisationen i Europa.
          </note>
          <note>
            Demokratin tvingas alltid till en avvägning mellan individers
            deltagande och effektiviteten i det man vill uppnå. Det här sker
            inte bara på internationell nivå utan också i kommuner och landsting,
            alltså på nationell nivå här i Sverige. Det är närmast självklart
            att när besluten flyttas upp sker det en utspädning av den enskildes
            makt. Men att ha litet makt eller litet inflytande över viktiga
            beslut kan vara väsentligare än att ha absolut makt över ganska
            betydelselösa beslut.
          </note>
          <note>
            Det finns ingen som föreställer sig att Sverige, ens där befolkningen
            till äventyrs står helt samlad, kan diktera beslut som skall fattas
            inom den
          </note>
          <note>
            Europeiska unionen, men i kraft av erfarenheter och goda argument
            kan vi påverka besluten. Det kan faktiskt vara betydelsefullt
            ibland att ha litet påverkan över just sådana här viktiga beslut.
            Ofta är det bättre att 350 miljoner människor tar ett halvt steg
            i rätt riktning än att 8 eller 9 miljoner människor tar ett helt
            steg.
          </note>
          <note>
            Nå, herr talman, hur kommer det då att gå med alla de andra frågorna
            som jag nämnde -- med skatterna, alkoholpolitiken, välfärden,
            jämställdheten osv.?
          </note>
          <note>
            Låt mig på en gång slå fast att när vi liberaler förespråkar
            ett svenskt medlemskap i EG så gör vi inte det därför att vi tycker
            att förhållandena i
          </note>
          <note>
            EG-länderna i alla avseenden är bättre än vad de är här och därför
            att vi gärna skulle vilja se en anpassning av Sverige till något
            slags genomsnittlig nivå inom EG.
          </note>
          <note>
            På ett område skulle jag t.o.m. vilja säga att det finns alldeles
            särskild anledning till eftertanke, och det gäller alkoholpolitiken.
            När gränserna öppnas är det realistiskt att räkna med att det
            kan bli svårt att använda prisinstrumentet på det sätt som vi
            hittills har gjort i svensk alkoholpolitik.
          </note>
          <note>
            Det är beklagligt därför att prisinstrumentet är mycket effektivt
            -- detta visar all forskning och alla utredningar som har gjorts
            på området.
          </note>
          <note>
            Om nu prisinstrumentet används mindre måste det naturligtvis
            leda till att andra alkoholpolitiska åtgärder får användas desto
            mer, t.ex.
          </note>
          <note>
            information och restriktioner i tillgängligheten.
          </note>
          <note>
            Det vore därför exempelvis helt fel att i detta läge avskaffa
            försäljningsmonopolet. Om man skulle överlåta alkoholförsäljningen
            till kommersiella krafter skulle det med all säkerhet leda till
            en uppgång i alkoholkonsumtionen och därmed i alkoholskadorna.
          </note>
          <note>
            Alkoholskatterna kan vi alltså tvingas sänka när gränserna öppnas.
            Det kommer säkert att krävas också andra anpassningsåtgärder på
            skatteområdet. Men det finns ingenting som tyder på att vi skulle
            tvingas till sådana förändringar att den svenska välfärdspolitiken
            skulle vara hotad.
          </note>
          <note>
            I själva verket är det min övertygelse att kraven på skattesänkningar
            snarast skulle bli större, om
          </note>
          <note>
            Sverige valde att stanna utanför EG. Då skulle vi tvingas ta
            i ännu mer för att övertyga svenska företag att stanna i Sverige
            och att i högre grad ta i för att övertyga utländska intressen
            att investera här.
          </note>
          <note>
            Visst finns det för oss mycket att lära i andra europeiska länder.
            Men det är också uppenbart att på många områden har vi nått längre
            än andra, och vi har viktiga kunskaper och erfarenheter i bagaget
            med oss in i EG.
          </note>
          <note>
            Vår internationellt sett framgångsrika drogpolitik -- och då
            tänker jag också på narkotikapolitiken -- är ett exempel på det.
          </note>
          <note>
            Arbetslinjen i arbetslöshetspolitiken är ett annat, vår jämställdhetspolitik
            ett tredje, och det går naturligtvis att räkna upp många fler.
            Jag kan nämna bl.a. äldreomsorgen, där jag tror att vi faktiskt
            har en hel del att lära ut. Det finns givetvis stora brister och
            problem i svensk äldreomsorg, och dessa försöker vi nu ta itu
            med på olika sätt, men det finns också mycket som är bra. Vi har
            en unik erfarenhet i Sverige genom att samtidigt ha den högsta
            kvinnliga förvärvsfrekvens och den största andelen personer över
            65 år i världen.
          </note>
          <note>
            Men andra länder närmar sig nu Sverige i bägge dessa avseenden.
            Andelen äldre ökar. Vissa länder kommer under de närmaste tio
            åren t.o.m.
          </note>
          <note>
            att passera Sverige och alltså få en större andel personer över
            65 år. Samtidigt ökar i många länder kvinnors krav på förvärvsarbete
            och på ekonomiskt oberoende. Det blir alltmer omöjligt att, som
            hittills ofta har varit fallet i många länder, lösa den här svåra
            ekvationen genom att förlita sig på att kvinnor utan ersättning
            skall ta hand om de äldre.
          </note>
          <note>
            Redan i dag finns det många länder som sneglar på hur vi i Sverige
            har löst problemen. De ser hur vi har byggt ut barn- och äldreomsorgen
            och hur kvinnor får lön för det arbete som de utför. Detta har
            lett till att Sverige i dag har ett högre skattetryck än flertalet
            andra länder -- dock inte högre än alla andra länder. Det är naturligtvis
            bra om skattetrycket kan sänkas -- det är ibland t.o.m. nödvändigt
            -- men vi kan också räkna med att andra länder, på grund av den
            utveckling som jag nyss har beskrivit, kommer att närma sig
          </note>
          <note>
            Sverige, vilket är viktigt i sammanhanget.
          </note>
          <note>
            Det finns enligt min mening ingen anledning att på något sätt
            att ge upp den svenska välfärdspolitiken när Sverige närmar sig
            EG --
          </note>
          <note>
            tvärtom. Arbetet för en bättre barn- och äldreomsorg liksom för
            ökad jämställdhet mellan kvinnor och män skall intensifieras.
            Även om vi har nått långt i internationell jämförelse är vi ännu
            långt från de mål som vi själva har satt upp.
          </note>
          <note>
            Herr talman! Den debatt om EG som nu börjar komma i gång i Sverige
            är nyttig och nödvändig.
          </note>
          <note>
            Det finns förvisso rader av frågor som vi skall diskutera, många
            frågetecken att räta ut, men ingenting talar för att vi har anledning
            att ompröva vårt beslut att eftersträva svenskt EG-
          </note>
          <note>
            medlemskap. Tvärtom är det angeläget att
          </note>
          <note>
            Sverige så snart som möjligt får inflytande över och blir en
            integrerad del i den spännande och dynamiska process som nu pågår
            ute i Europa.
          </note>
          <note>
            (Applåder.)
          </note>
          <note type="speaker">
            Anf. 38 INGVAR CARLSSON (s) replik:
          </note>
          <note>
            Herr talman! Jag tyckte det var värdefulla och bra synpunkter
            som Bengt Westerberg hade i slutet av sitt anförande om äldreomsorgen
            och kvinnornas ställning. De skiljer sig naturligtvis flagrant
            från den den ideologiska syn som moderaterna har på den stora
            och den lilla världen. Bengt Westerberg kunde bygga under sin
            ståndpunkt med jämförelser utomlands, och jag vill säga att vi
            på den punkten gör likartade bedömningar.
          </note>
          <note>
            Jag läste ett anförande som Bengt Westerberg höll vid en konferens
            med Stockholms socialförvaltning den 14 januari i år, och innehållet
            är så pass sensationellt att jag innan jag börjar diskutera det
            vill citera det och fråga Bengt
          </note>
          <note>
            Westerberg om det är korrekt. Han säger:
          </note>
          <note>
            ''I allmänna ordalag är det lätt att ropa på nedskärningar för
            att få utrymme för skattesänkningar -- men när man konkretiserar
            handlingsmöjligheterna tystnar skallen.
          </note>
          <note>
            Skall vi skära ned på barnbidragen? Nej, vi skall i stället öka
            stödet till barnfamiljerna genom vårdnadsbidrag eller förlänga
            föräldraförsäkringen!
          </note>
          <note>
            Skall vi skära ned på pensionerna? Nej, vi skall i stället höja
            pensionerna för de sämst ställda pensionärerna!
          </note>
          <note>
            Skall vi sänka ersättningen i sjukförsäkringen?
          </note>
          <note>
            Nej, även två karensdagar är för mycket!''
          </note>
          <note>
            Bengt Westerberg säger alltså att även två karensdagar är för
            mycket!
          </note>
          <note>
            ''Skall vi skära ned på skolan? Nej, vi måste satsa mer resurser
            på våra ungdomar. Det är en investering i framtiden!
          </note>
          <note>
            Skall vi minska räntesubventionerna till bostäder eller begränsa
            värdet av ränteavdragen? Nej, nu får det inte bli dyrare att bo!''
          </note>
          <note>
            Är detta anförande, som jag har fått i min hand, korrekt citerat,
            Bengt Westerberg?
          </note>
          <note type="speaker">
            Anf. 39 Socialminister BENGT WESTERBERG (fp) replik:
          </note>
          <note>
            Herr talman! Ingvar Carlsson citerade ur ett anförande där jag
            använde en inte helt ovanlig teknik, nämligen att spela upp en
            dialog, där jag ställde ett antal retoriska frågor och försökte
            referera de frågorna. Det finns många som säger att vi skall sänka
            skatterna och dra ner mycket på den sociala välfärden, och då
            försöker man konkretisera detta och frågar: Vad är det ni vill
            dra ner på? Är det barnbidragen, är det sjukförsäkringen, eller
            vad är det? Då får man ofta till svar: Nej, inte just det, något
            annat.
          </note>
          <note>
            Det var det jag ville illustrera. Det var för övrigt ingen i
            publiken som missförstod detta på något sätt, utan alla begrep
            precis vad det var fråga om.
          </note>
          <note>
            Jag har också skickat ut anförandet till massmedia, som inte
            heller har missförstått det.
          </note>
          <note>
            Det krävs nog att man läser det som fan läser
          </note>
          <note>
            Bibeln för att missförstå det. Jag såg att Birgitta
          </note>
          <note>
            Dahl hade läst det på samma sätt som Ingvar
          </note>
          <note>
            Carlsson gjorde och skickat ut det över TT för säkerhets skull.
            Jag hoppas att hon skickade ut resten av anförandet också.
          </note>
          <note>
            Det jag säger i mitt anförande är ju sant, dvs. att vad man än
            pekar på så möts man av reaktionen:
          </note>
          <note>
            ''Det går inte.'' Eftersom vi är övertygade om att det är nödvändigt
            att ta ner de offentliga utgifterna tvingas vi fatta en del sådana
            här beslut, men vi möter naturligtvis motstånd. Säger vi
          </note>
          <note>
            ''karensdagar'', rusar socialdemokrater och andra ut och säger:
            ''Det skall vi inte ha.'' Annorlunda lät det, när vi på våren
            1990 talade om åtstramning i svensk ekonomi -- då var Ingvar
          </note>
          <note>
            Carlsson mer öppen för tanken på karensdagar --
          </note>
          <note>
            men nu har han ju blivit oppositionspolitiker.
          </note>
          <note>
            Räntesubventionerna är ett annat exempel. Det är uppenbart att
            vi måste skära ner räntesubventionerna till bostäder, men vi kommer
            att möta ett starkt motstånd. Många människor kommer att ställa
            sig upp och säga att det inte går att göra på det här sättet.
          </note>
          <note>
            När Ingvar Carlsson och jag nu ändå fick en dialog i detta skede,
            vill jag också passa på att säga att det påstående som han tidigare
            gjorde, om att de skattehöjningar som socialdemokraterna vill
            genomföra skulle vara i linje med den skattereform som vi hade
            kommit överens om, inte är sant. Det kan finnas en eller annan
            liten skattehöjning som har med skattereformen att göra, men den
            stora mängden har det inte. Där finns bl.a. en stor skattehöjning
            som direkt strider mot vad Ingvar Carlsson och jag kom överens
            om, nämligen urholkningen av reallöneskyddet, som ger 1,5 miljarder
            kronor. I
          </note>
          <note>
            övrigt handlar det framför allt om att skärpa förmögenhetsskatten,
            att införa sociala avgifter på vinstandelar och andra saker som
            vi ingalunda har kommit överens om tidigare. Av de 8
          </note>
          <note>
            miljarderna är det alltså minst 7 miljarder som inte har ett
            dugg med skattereformen att göra.
          </note>
          <note>
            Det som Ingvar Carlsson tidigare sade på den punkten var inte
            korrekt.
          </note>
          <note>
            Jag vill också, för att fortsätta vår dialog från tidigare, understryka
            att de löften som vi i folkpartiet liberalerna och jag personligen
            har givit de handikappade kommer att uppfyllas. Jag hälsar Ingvar
            Carlsson välkommen på vagnen, äntligen.
          </note>
          <note type="speaker">
            Anf. 40 INGVAR CARLSSON (s) replik:
          </note>
          <note>
            Herr talman! Nu har vi alltså fått bekräftat att mitt citat var
            ett korrekt återgivande av anförandet. Jag fann innehållet så
            anmärkningsvärt att jag inte ville börja polemisera mot det utan
            att först ha klarat ut detta. Nu säger Bengt Westerberg att det
            är mer retoriska frågor, men i stycket ovanför det jag citerade
            sägs följande:
          </note>
          <note>
            ''Att många av nedskärningarna väcker kritik är inte att förundras
            över. Den debatten skall vi ta.
          </note>
          <note>
            Men reaktionerna borde få också dem som förespråkar mycket omfattande
            skattesänkningar att besinna sig. Protesterna skulle bli än mer
            högljudda, och välgrundade, om vi försökte minska utgifterna med
            tiotals miljarder kronor till.''
          </note>
          <note>
            Det är precis detta som regeringen, statsministern och, om jag
            förstår det rätt, finansministern utlovar. Carl Bildt har i alla
            fall i debatten i dag bekräftat att det är detta det är fråga
            om.
          </note>
          <note>
            Jag delar alltså i och för sig Bengt Westerbergs uppfattningar
            här, men jag får det inte att gå ihop.
          </note>
          <note>
            Jag tror att det är farligt om man i så grundläggande frågor
            ger dubbla budskap till allmänheten och alla andra som bedömer
            utvecklingen. Regeringen måste här inom sig snabbt klara ut vad
            det är som gäller.
          </note>
          <note>
            Jag tror, herr talman, inte att jag är ensam om att ha uppfattat
            detta anförande av Bengt
          </note>
          <note>
            Westerberg som ett klart socialliberalt inlägg, som uttrycker
            en stark oro för att nedskärningar på tiotals miljarder kronor
            kommer att hota centrala delar av välfärdspolitiken. Det är bra,
            men det stämmer inte med en moderat skattepolitik. På den punkten
            måste regeringen alltså snabbt klara ut var den i verkligheten
            står. Jag nöjer mig med detta i dag.
          </note>
          <note type="speaker">
            Anf. 41 Socialminister BENGT WESTERBERG (fp) replik:
          </note>
          <note>
            Herr talman! Självfallet skall regeringen återkomma med preciseringar
            när det gäller besparingar under de kommande åren, men låt mig
            gärna tala om för Ingvar Carlsson vad som oroar mig. Det är den
            situation som socialdemokraterna har försatt oss i när det gäller
            den ekonomiska politiken. Sedan några år tillbaka är det en total
            stagnation i svensk ekonomi, vilket avsätter effekter i form av
            en ökande arbetslöshet, ett stigande budgetunderskott och en rad
            andra problem.
          </note>
          <note>
            Om detta fortsatte skulle vi naturligtvis aldrig klara av att
            slå vakt om den välfärd som vi vill slå vakt om. Även om det är
            kärvt nu skall vi se till att vi skapar utrymme för en del mycket
            angelägna reformer, t.ex. vårdbidraget.
          </note>
          <note>
            Det är nonsens att säga, som Ingvar Carlsson förut gjorde, att
            det inte har funnits utrymme för det under alla år när vi hade
            högkonjunktur men att det nu plötsligt finns utrymme. Ja det finns
            utrymme därför att vi har skapat det genom omprioriteringar. Felet
            med er politik är att ni inte vill göra de omprioriteringarna
            -- därför har ni hela tiden sagt nej till den här angelägna handikappreformen.
          </note>
          <note>
            På samma sätt kommer det att bli när vi lägger fram förslag om
            den stora handikappreformen --
          </note>
          <note>
            vi kommer att skapa utrymme för den genom omprioriteringar. Många
            av de förslagen har vi för övrigt redan presenterat i budgetpropositionen.
          </note>
          <note>
            Vi kan inte fortsätta med ekonomisk stagnation, utan vi måste
            lägga om politiken. Vi har lärt oss, bl.a. av produktivitetesdelegationen,
            som ju var en utredning som socialdemokraterna tillsatte, att
            om vi inte kan klara av stabiliseringspolitiken kommer Sverige
            att halka efter. Därför är det så oerhört viktigt att vi när vi
            nu utformar den ekonomiska politiken har klart för oss att effekterna
            av de beslut som vi nu fattar kommer under 1993 och 1994 -- de
            skall inte verka i det konjunkturläge som vi nu har utan i ett
            kommande läge. Vi utformar politiken med den utgångspunkten och
            med sikte på att få i gång tillväxten för att kunna slå vakt om
            och utveckla välfärden.
          </note>
          <note>
            Anf. 42 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Vore man elak skulle man fråga om det finns något
            parti vars moral ligger högre än folkpartiets och, om så inte
            är fallet, om det någonsin har funnits det. Men det skall jag
            inte göra. I stället skall jag ta upp några andra mycket viktiga
            frågor.
          </note>
          <note>
            Bengt Westerberg talade om våra motioner om invandringsproblematiken.
            I motion nr 77, som är en partimotion, återfinns våra attityder
            och våra förslag. Det vore bra om de publicerades, om vi t.ex.
            kunde få in dem i någon av era tidningar, men det är minsann inte
            lätt! Det är nämligen mycket kloka förslag.
          </note>
          <note>
            Westerberg talade i stället om ett par andra motioner, som är
            individuella. Även riksdagsmän är individer -- det kanske förvånar
            en del, men det är faktiskt sant. De har rätt att väcka individuella
            motioner. I en har motionären sagt: ''Stoppa invandringen tillfälligt!''
            Det återgav naturligtvis inte Westerberg -- det passar ju inte
            så bra.
          </note>
          <note>
            ''Folkomrösta om invandringen!''
          </note>
          <note>
            De motionerna gick vidare till utskottet därför att det är nyttiga
            frågeställningar för utskotten att diskutera och därför att folk
            ute i verkligheten tänker och frågar just så, och då skall vi
            ge svar --
          </note>
          <note>
            vi är nämligen till för att ge svar på folks frågor och inte
            bara på en massa frågor som vi själva hittar på. De har valt oss
            för att göra detta.
          </note>
          <note>
            När det gäller folkomröstningsfrågan hoppas jag personligen verkligen
            att flyktingpolitiken så småningom får en så klok utformning att
            det blir fullständigt onödigt att ha någon folkomröstning -- jag
            vill inte ha någon folkomröstning.
          </note>
          <note>
            Sedan skulle jag vilja fråga om Bengt Westerberg anser att svenska
            folket har större skuld till de nu aktuella invandrarproblemen
            än regering, riksdag, invandrarverk och andra myndigheter.
          </note>
          <note>
            Är det alltså folkets fel, eller har det begåtts något fel högre
            upp? Litet självkritik på den punkten tycker jag att det vore
            trevligt att få höra någon gång.
          </note>
          <note>
            Tycker -- för att ta några konkreta exempel --
          </note>
          <note>
            Bengt Westerberg att det vore riktigt att utvisa utländska medborgare
            som upprepat begår grova brott i Sverige? Det är ett konkret förslag
            som återfinns i vår partimotion. Det vore intressant att få veta.
          </note>
          <note>
            Är Westerberg, folkpartiet och regeringen medvetna om att hemspråksundervisningen,
            som enligt riksrevisionsverkets analyser kostar skattebetalarna
            1,3 miljarder, medför större svårigheter för de invandrade skolbarnen
            att följa grundskoleutbildningen och alltså har gjort det svårare
            för dessa elever att komma in i det svenska samhället och få en
            rimlig chans för sin framtid?
          </note>
          <note>
            Hemspråksundervisningen är betydligt viktigare än komvux och
            annat, och den måste nu värnas.
          </note>
          <note>
            Varför skall just hemspråksundervisningen värnas? Hur resonerar
            man då?
          </note>
          <note>
            Tycker inte Bengt Westerberg att det vore bättre om vi hälsade
            våra nya landsmän välkomna genom att låta dem lära sig svenska
            språket, svenska seder och bruk, svenska lagar och attityder?
          </note>
          <note>
            Till sist, herr talman: Vad skulle Bengt
          </note>
          <note>
            Westerberg själv göra om han av någon okänd anledning hamnade
            som invandrare i Nya
          </note>
          <note>
            Zeeland -- skulle han då begära utbildning i svenska? Destinationen
            kan, om den inte passar herr Westerberg, ändras till exempelvis
            Irak.
          </note>
          <note type="speaker">
            Anf. 43 Socialminister BENGT WESTERBERG (fp) replik:
          </note>
          <note>
            Herr talman! Jag konstaterar att Ian
          </note>
          <note>
            Wachtmeister inte har haft tillfälle att läsa Ny
          </note>
          <note>
            Demokratis egna motioner, och jag kan förstå det -- jag vet att
            det är många motioner att läsa under den allmänna motionstiden.
            Men faktum är att John Bouvin, en av de personer som har skrivit
            under den s.k. partimotionen, som också Ian
          </note>
          <note>
            Wachtmeister har signerat, har skrivit under även ett par andra
            motioner. Man får väl ändå anta att en förnuftig person som tillåts
            skriva under partimotionen också anses förnuftig och klok i andra
            sammanhang.
          </note>
          <note>
            Denne Bouvin har tillsammans med en annan ledamot begärt folkomröstning.
            Det är bra att Ian
          </note>
          <note>
            Wachtmeister tar avstånd från det. Men han har dessutom i en
            särskild motion, fristående från förslaget om folkomröstningen,
            föreslagit att man skall begränsa invandringen under ett eller
            flera år till ett absolut minimum. Det var inte fråga om någon
            tillfällighet, utan ''under ett eller flera år till ett absolut
            minimum''. Min fråga är om Ian
          </note>
          <note>
            Wachtmeister delar den uppfattningen eller inte.
          </note>
          <note>
            Så ställde Ian Wachtmeister den något underliga frågan: Är invandringsproblemen
            folkets eller regeringens fel? Det är väl vare sig folkets eller
            regeringens fel att det uppstår problem. Att det kommer flyktingar
            till Sverige beror ju, som jag sade förut, på att det finns problem
            i andra länder.
          </note>
          <note>
            Det beror på att människor lever i diktaturer och att det rasar
            krig på många håll i världen. Det är därför de här människorna
            kommer hit. De har kommit från Latinamerika, från Mellanöstern
            och på senare tid från det gamla Jugoslavien -- det är Kosovoalbaner
            och andra som har kommit hit därför att det där råder oro; de
            är rädda om sitt eget skinn, om sina familjer, om sina barn. Det
            är därför de kommer hit och ber att vi skall ge dem en ny livschans.
          </note>
          <note>
            Att det sedan kan uppstå problem är självklart, och det är ingen
            som har blundat för dem. Allt det här talet om att vi har lagt
            locket på är bara snack.
          </note>
          <note>
            Vi har fört den här debatten i många år, långt innan Ian Wachtmeister
            började sin politiska karriär, och vi kommer att fortsätta att
            föra den debatten.
          </note>
          <note>
            Men då är det naturligtvis vår skyldighet som politiker, oavsett
            om vi sitter i regeringen eller tillhör oppositionen, att försöka
            förklara för de människor som ännu inte vet det, varför flyktingar
            kommer hit och vilka problem flyktingar stöter på. Men det är
            naturligtvis också vår uppgift att förklara för invandrare och
            flyktingar vilka regler, vilka normer, vilka värderingar som gäller
            i Sverige, för att underlätta deras anpassning till det svenska
            samhället. Men jag tycker inte att det är den rollen som Ian
          </note>
          <note>
            Wachtmeister försöker kreera. Med försåtliga antydningar uppmuntrar
            han och många andra personer från Ny Demokrati i stället de flyktingfientliga
            stämningar som finns. På den punkten vill jag ge Pierre Schori
            och Georg
          </note>
          <note>
            Andersson alldeles rätt, om det var det de hade skrivit.
          </note>
          <note>
            Om jag skulle emigrera till Nya Zeeland skulle jag försöka lära
            mig att tala engelska, vilket jag tror att man huvudsakligen gör
            där. Men samtidigt skulle jag tycka att det vore ganska trevligt
            att hålla kontakt med mitt gamla land, och framför allt skulle
            jag se till att mina barn fick chans att läsa svenska så att de
            kunde läsa svenska författare och tala med sin farmor och farfar,
            sin mormor och morfar och mycket annat som de kan ha glädje av.
            Och det tycker jag också att vi skall unna de invandrarbarn som
            kommer till Sverige.
          </note>
          <note>
            (Applåder.)
          </note>
          <note type="speaker">
            Anf. 44 IAN WACHTMEISTER (nyd):
          </note>
          <note>
            Herr talman! Vi unnar också invandrare i Sverige att tala sina
            språk. Frågan gällde, om vi skulle använda skattebetalarnas pengar,
            som inte räcker till komvux och allt möjligt annat, till det och
            värna just det.
          </note>
          <note>
            Det som har sagts om våra partimotioner och andra motioner har
            jag redan besvarat -- jag tänker inte göra det en gång till.
          </note>
          <note>
            De försåtliga antydningarna och angreppen på oss är häpnadsväckande.
            Bengt Westerberg upprepar alltså det som tidigare Schori, han
            själv och Georg
          </note>
          <note>
            Andersson givit uttryck för. Bengt Westerberg anser att det finns
            en likhet mellan nynazismen i
          </note>
          <note>
            Tyskland och Ny Demokrati i Sverige -- det lät han nämligen påskina
            i sina vänliga välkomstord här i riksdagen när riksdagen öppnade
            i höstas.
          </note>
          <note>
            Jag måste då ställa frågan till honom direkt, om han vidhåller
            detta, och jag vill ha svar på den. Jag tycker det är ett groteskt
            påstående.
          </note>
          <note>
            Sedan tycker jag att man skall ta fram de siffror som finns och
            inte dölja dem bakom en massa fraser. Det är det som ligger i
            vårt förslag: Plocka fram statistiken! Vi vet att vi från 1989
            till 1991
          </note>
          <note>
            tagit emot 150 000 flyktingar i Sverige. Det sägs aldrig. Varför
            sägs inte det? 10 000 av dem var FN-
          </note>
          <note>
            flyktingar.
          </note>
          <note>
            Tala om sådant här! Sopa det inte under mattan!
          </note>
          <note>
            Diskutera det öppet! Då väcks också folks förtroende. Då behöver
            man inga folkomröstningar. Då kommer man fram till en politik
            som alla kan stå för. Vi är med på en sådan vettig politik. Vi
            är inte skenheliga. Vi inser att det här är ett problem därför
            att väljare i Sverige har sagt att det är ett problem.
          </note>
          <note type="speaker">
            Anf. 45 Socialminister BENGT WESTERBERG (fp) replik:
          </note>
          <note>
            Herr talman! Jag vet mig inte ha dragit några paralleller mellan
            nynazisterna i Tyskland och Ny
          </note>
          <note>
            Demokrati. Det enda jag har sagt -- och där tycker jag att jag
            står på mycket fast grund -- är att det inom Ny Demokrati finns
            mycket invandrarfientliga stämningar. Det är uppseendeväckande
            när partiets partiledare i riksdagen på en direkt fråga inte kan
            svara om han anser att invandringen skall begränsas till ett absolut
            minimum under ett eller flera år utan säger att han redan har
            kommenterat detta, vilket han inte har gjort.
          </note>
          <note>
            Jag tycker att Ian Wachtmeister missförstår sin roll såsom svensk
            parlamentariker, när han tror att det viktigaste är att tala om
            att för många invandrare och flyktingar kommer till Sverige i
            stället för att ge sig ut på fältet och förklara för dem som till
            äventyrs inte riktigt har förstått varför människor kommit hit.
            Han bör förklara att det är bakgrunden i flyktingarnas hemländer
            som gör att de kommer hit, att dessa människor är helt inställda
            på att göra en bra insats i sitt nya hemland och att alla invandrare
            som har kommit hit också gör det.
          </note>
          <note>
            Varför inte ta ett annat grepp, som jag försökte ta när vi uppträdde
            tillsammans på Skansen häromdagen: Förklara för människor att
            vi faktiskt är invandrare allihop, fast några kom hit för 8 000--
          </note>
          <note>
            9 000 år sedan. De har ättlingar som har glömt bort att deras
            förfäder var invandrare. Vi sitter alla i samma båt. Det borde
            vara självklart för oss som har funnits här länge och som haft
            förmånen -- jag vill verkligen understryka att det är en förmån
            -- att växa upp i detta fredliga och välmående Sverige att hjälpa
            människor som har kommit hit såsom flyktingar. Jag hoppas att
            Ian Wachtmeister innan denna mandatperiod har gått kan ta sig
            samman och ställa upp på den rätta sidan och inte fortsätta att
            uppmuntra invandrarfienliga krafter.
          </note>
          <note>
            Förste vice talmannen anmälde att Ian
          </note>
          <note>
            Wachtmeister anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 46 LARS WERNER (v) replik:
          </note>
          <note>
            Herr talman! Det var egentligen en annan fråga som jag tänkte
            ta upp, men det skall jag göra i nästa replik.
          </note>
          <note>
            Med anledning av det senaste replikskiftet vill jag säga att
            jag många gånger under de senaste året har haft anledning att
            uttala mig positivt om Bengt
          </note>
          <note>
            Westerbergs rakryggade hållning mot rasism och främlingsfientlighet.
            Det är viktigt att ledande politiker vågar utmana dem som utnyttjar
            rädsla och okunskap för att uppmuntra främlingsfientlighet och
            antidemokratiska stämningar. Rädsla, oro skräck är jordmånen för
            främlingsfientlighet.
          </note>
          <note>
            Syftet för dem som vill skapa denna osäkra situation är uppenbart:
            det ger möjlighet för antidemokratiska krafter att få genomslag
            för sitt budskap. Metoden är att angripa oskyldiga. Skall vi lyckas
            slå vakt om vårt öppna och demokratiska samhälle, är det fundamentalt
            att uppträda tolerant och betona alla människors lika värde. Jag
            vill gärna ha detta sagt efter Bengt Westerbergs inlägg.
          </note>
          <note>
            Jag vill också ta upp en annan fråga. Till Sverige har under
            de senaste åren kommit människor från olika länder, vilkas kultur
            och religion skiljer sig avsevärt från vårt levnadsmönster. Detta
            sätter naturligtvis vår tolerans på prov. I dag är t.ex. islam
            en betydande och växande religon även i vårt land.
          </note>
          <note>
            Därför blir jag litet fundersam och orolig, när jag ser att regeringen
            på sina håll sätter kristendomen såsom överordnad andra trosläror.
            Regeringen håller på att ge kristendomen en särställning i skolan.
          </note>
          <note>
            I regeringens förslag till en översyn av läroplanen heter det
            att skolan skall bygga på kristen etik.
          </note>
          <note>
            Författaren P. C. Jersild varnade för detta i en krönika i Dagens
            Nyheter i söndags. Han skrev:
          </note>
          <note>
            ''Kristen etik är en speciell form av etik som arbetar med förutsättningen
            att kristna värden är överlägsna andra värdesystem.'' Därför vill
            jag fråga: Tror inte Bengt Westerberg att detta kan uppfattas
            såsom skrämmande för människor som tillhör andra religioner? För
            mig och Bengt
          </note>
          <note>
            Westerberg och många andra spelar detta kanske inte någon större
            roll. Men för många människor för vilka religionen är ett fundamentalt
            värde i livet kan nog detta uppfattas såsom skrämmande. Är det
            inte dags att göra en översyn av regeringens läroplansöversyn?
          </note>
          <note>
            Jag vill även ställa en fråga beträffande handikapputredningen:
            Jag vet att Bengt
          </note>
          <note>
            Westerberg är positiv till denna utrednings förslag, men hur
            skall förslagens genomförande betalas?
          </note>
          <note type="speaker">
            Anf. 47 Socialminister BENGT WESTERBERG (fp) replik:
          </note>
          <note>
            Herr talman! Det råder i regeringen ingen oenighet om att religionsfrihet
            är en viktig princip och att man i skolan skall undervisa om olika
            religioner.
          </note>
          <note>
            Jag tycker att det är ganska självklart att den kristna etiken
            och de kristna värdena spelar en viktig roll i vårt samhälle.
            Sverige har varit ett kristet land under lång tid. Även vi som
            inte själva bekänner oss till kristendomen har självfallet blivit
            påverkade av detta. Vi har lärt oss en del om kristendomen i skolan.
            Det finns i kristendomen levnadsregler som är viktiga även för
            Lars Werner och mig och en del andra personer som inte själva
            är bekännande kristna. Det är ganska rimligt att man i skolan
            berättar om detta.
          </note>
          <note>
            I direktiven till läroplanskommittén står det nu inte, om jag
            minns rätt, riktigt så som Lars Werner sade, utan det betonas
            att det är kristen etik och humanistiska värden som man skall
            ta hänsyn till.
          </note>
          <note>
            Det får väl anses täcka mycket av den kristna tradition som jag
            tycker att det är rimligt att man undervisar om i den svenska
            skolan.
          </note>
          <note>
            Lars Werner frågade om finansieringen av handikappreformerna.
            Vi har i den nuvarande budgeten föreslagit en lång rad av besparingar.
            De kommer att blomma ut fullt ut nästa år.
          </note>
          <note>
            Karensdagarna är ett exempel och förändringen av arbetsskadeförsäkringen
            ett annat. Det finns många fler sådana exempel. Handikappreformen,
            som vi aviserar, är finansierad flera gånger om.
          </note>
          <note>
            Pengarna skall räcka till mer än så. De skall räcka till att
            minska budgetunderskottet samt till andra angelägna reformer.
            Finansieringen är i praktiken redovisad redan i den budget som
            vi har lagt fram.
          </note>
          <note>
            Mer precist får vi återkomma till detta, när vi lägger fram budgeten
            för 1993.
          </note>
          <note type="speaker">
            Anf. 48 LARS WERNER (v) replik:
          </note>
          <note>
            Herr talman! Det är möjligt att jag har läst annorlunda än Bengt
            Westerberg om kristendomen och dess särställning. Jag känner mig
            i så fall litet lugnare efter Bengt Westerbergs besked. Men det
            får vi säkert tillfälle att diskutera flera gånger.
          </note>
          <note>
            Åter till handikapputredningen. Det har i sommar förts en debatt
            mellan förre socialministern Bengt
          </note>
          <note>
            Lindqvist och Bengt Westerberg om hur handikapputredningens utmärkta
            förslag skall finansieras. Ena gången hävdade Bengt Westerberg
            att det är minskningen av avdragsrätten för fackföreningsavgifter
            som skall betala. Andra gången skulle de pengarna användas för
            att finansiera skattereformen. Detta går inte ihop. Jag har litet
            svårt att förstå hur man kan öronmärka pengar. Jag tror att det
            var litet lättsinnigt av Bengt
          </note>
          <note>
            Westerberg att från början gå ut och säga att det var just pengarna
            från fackföreningsmedlemmarna som skulle betala handikappreformen.
          </note>
          <note>
            Jag vill så ta upp en annan fråga, som också har med handikapp
            att göra. Jag deltog tillsammans med andra representanter för
            partierna i en paneldebatt för en tid sedan. En av frågorna var
            hur man skulle kunna bryta de utvecklingsstördas isolering.
          </note>
          <note>
            Föreningen för utvecklingsstörda barn och
          </note>
          <note>
            Landstingsförbundet drev för en tid sedan en kampanj för att
            få flera kontaktpersoner. Det gav ganska bra resultat. Jag frågade
            under denna debatt om inte också FUB borde ges möjlighet att driva
            en liknande kampanj och då kanske ha föreningslivet såsom målgrupp.
            Och varför inte en liknande kampanj riktad till arbetslivet och
            näringslivet?
          </note>
          <note>
            Den gången svarade Bengt Westerbergs partisekreterare Peter Örn
            positivt. Nu vill jag fråga partiledaren, regeringsledamoten och
            socialministern om han är beredd att ställa medel till förfogande
            för en sådan kampanj.
          </note>
          <note type="speaker">
            Anf. 49 Socialminister BENGT WESTERBERG (fp) replik:
          </note>
          <note>
            Herr talman! Om igen vill jag säga följande om finansieringen
            av handikappreformen. Vi liksom övriga partier fick en fråga från
            handikappförbunden, HCK, inför valet. Vi svarade att vi tyckte
            att det var lämpligt att finansiera detta exempelvis genom att
            ta bort skattereduktionen för medlemsavgifter i fack- och arbetsgivarföreningar
            men att vi självfallet var öppna för att diskutera annan finansiering.
            Vi ville inte i något tänkbart parlamentariskt läge fälla reformen
            på grundval av oenighet om finansieringen. Men det kändes ändå
            angeläget att vi, samtidigt som vi sade jag till handikappreformen,
            vågade lyfta fram en besparing som också gav en del motstånd och
            en del fiender.
          </note>
          <note>
            Vi har tidigare sett många exempel på att man har vägrat diskutera
            finansieringen av stora reformer.
          </note>
          <note>
            Därför har de hela tiden skjutits på framtiden. Ett illustrativt
            exempel är vårdbidraget. Ingvar
          </note>
          <note>
            Carlsson bekräftade nyss att socialdemokraterna inte har genomfört
            det, därför att socialdemokraterna inte har sett några möjligheter
            över huvud taget till omprioriteringar i de statliga budgetarna
            under de senaste sex åren. Det är klart att ingenting händer på
            reformsidan om man inte är beredd att omprioritera och om det
            dessutom är besvärliga ekonomiska tider. Men självfallet har vi
            varit öppna för att diskutera andra nedskärningar.
          </note>
          <note>
            Och nu föreslår regeringen en lång rad olika nedskärningar som
            skapar det nödvändiga resursutrymmet för att denna reform skall
            kunna genomföras. Det tycker jag är bra, och jag hoppas att vi
            får ett brett stöd för detta här i kammaren.
          </note>
          <note>
            Sedan ställde Lars Werner en konkret fråga om möjligheterna att
            hjälpa utvecklingsstörda med ytterligare projekt. I grunden är
            jag mycket positiv.
          </note>
          <note>
            Den kampanj som de har bedrivit för att värva kompisar har fått
            finansiellt stöd från allmänna arvsfonden, och det är de resurser
            som vi förfogar över. Vi ger FUB och andra handikapporganisationer
            mycket hjälp den vägen.
          </note>
          <note>
            Och jag skall gärna säga att även tidigare regeringar har gjort
            det. Om det kommer in förslag från FUB
          </note>
          <note>
            om att driva kampanjer riktade till föreningslivet eller näringslivet,
            kommer vi självfallet att pröva också dessa förslag i positiv
            anda.
          </note>
          <note>
            Förste vice talmannen anmälde att Lars Werner anhållit att till
            protokollet få antecknat att han inte ägde rätt till ytterligare
            replik.
          </note>
          <note>
            Anf. 50 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Att slå vakt om det egna -- om traditioner och kultur,
            sitt arv -- är mänskligt och naturligt. Men att slå vakt om det
            som står oss nära får aldrig innebära skygglappar mot omvärlden
            eller bli till fientlighet mot andra männniskor, vilket har berörts
            här i debatten. När så sker kan det ofta bero på inskränkthet,
            brist på perspektiv eller på rädsla. I värsta fall beror det på
            värderingen att människor har olika värde.
          </note>
          <note>
            De rasister som begår våldshandlingar är kriminiella, fega och
            ynkliga. Vi fördömer och avskyr deras gärningar. I olika behandling
            och olika värdering av människor finns det alltid en grogrund
            för våld. Därför är den rasism som vi känner från historien blodsdränkt.
            Därför är rasism i grunden en våldsideologi. Därför är den omänsklig,
            måste fördömas och isoleras -- även genom lag när så är möjligt.
          </note>
          <note>
            Nu delar vi alla ansvaret att tända eldar -- eldar som varnar,
            eldar som väcker; kunskap, engagemang och inlevelseförmåga. Nu
            gäller det medmänniskors värde, rättigheter, trygghet -- och liv.
            Nu gäller det att sätta gränser som visar att vi bryr oss om.
          </note>
          <note>
            Centern står för bärkraftig och uthållig tillväxt. Det gäller
            att ta till vara hela landets kapacitet och att göra investeringar
            som håller också på sikt -- både ekonomiskt och ekologiskt. Det
            gäller att hushålla -- att rätta munnen efter matsäcken och att
            inte leva över sina tillgångar. Det är sund ekonomi.
          </note>
          <note>
            Det var centerns besked före valet, och det är den politik som
            vi medverkar till i regeringsställning.
          </note>
          <note>
            Det är också centern som, i valrörelse, regeringsförhandlingar
            och regeringsarbete, driver kravet på rättvis fördelning, men
            det är självklart att det måste finnas något att fördela: sänkt
            moms på det för dagen nödvändiga -- maten, resorna till och från
            jobbet, boendet. Nu är detta ett faktum.
          </note>
          <note>
            Principen om enhetlig moms är bruten.
          </note>
          <note>
            Centerns argument för denna politik är ideologiska: Alla måste
            vara delaktiga -- både i skattesänkningarna, som ger mer kvar
            i den egna plånboken, och i ansvaret för att skapa balans i landets
            ekonomi. Alla måste veta att alla behövs när landets ekonomi skall
            bringas i balans. Alla måste kunna leva på sin lön. Därför är
            rättvis fördelning en nyckel till en ekonomisk politik, där vi
            alla är beredda att respektera strama tyglar och har förståelse
            för nödvändig förnyelse, även när den innebär åtstramning och
            nedskärning i välfärdssystemet.
          </note>
          <note>
            Centerrörelsen kan aldrig någonsin acceptera arbetslöshet som
            ett medel i den ekonomiska politiken. Och där ligger också en
            viktig motivering till att man måste ägna sig åt omprioriteringar,
            nämligen för att frigöra de resurser som behövs för att bekämpa
            arbetslösheten. Arbetet är en del av människans värdighet. Arbetslösheten
            medför alltid kostnader -- i form av resursslöseri, mänskligt
            lidande och kronor och ören för samhället.
          </note>
          <note>
            Vi har nu det svåraste konjunktur- och arbetsmarknadsläget sedan
            1930-talets depressionsår. Det kräver att arbetsmarknadspolitiken
            får de medel som kan användas effektivt. Det kräver sänkning av
            arbetsgivaravgifter för fler branscher och verksamheter i de mest
            utsatta regionerna i vårt land, vilket regeringen har föreslagit.
            Nu förbereds också en proposition för att ge ungdomar arbete.
            Vi kan aldrig tillåta att ungdomarna stängs ute i kylan, lämnas
            i långtidsarbetslöshet och socialbidragsberoende. Det är arbetslinjen
            som skall gälla. Den måste sätta sin prägel också på bostads-
            och byggpolitiken. Nu, när åtgärder uppenbart är nödvändiga, är
            det god ekonomi att investera i vägar och järnvägar och att tidigarelägga
            ofrånkomliga om- och tillbyggnader. För att nu snabbt få fram
            investeringar med sysselsättningseffekt, måste mindre och väl
            spridda projekt prioriteras. De stora projekten har en benägenhet
            att aldrig bli färdiga i tid. Den inriktningen ger jobb till anläggningsarbetare,
            entreprenörer och mindre företag med outnyttjad maskinpark och
            outnyttjade fordon.
          </note>
          <note>
            Politikernas uppdrag är att skapa goda förutsättningar för alla
            medborgare. Vi i centerrörelsen vill göra alla till samhällsbyggare.
          </note>
          <note>
            Det är en del av vår decentraliseringsideologi.
          </note>
          <note>
            Kampen för de många människornas delaktighet i samhället måste
            fortsätta. Det kräver decentralisering. Det kräver förnyelse och
            fördjupning av demokratin. Folkstyret måste stärkas, bl.a. genom
            att rollen för politiker renodlas. Vi politiker skall ge uttryck
            för människors visioner, idéer och krav på ett bättre samhälle.
            Vi skall vara människornas företrädare och forma färdriktningen
            och spelreglerna.
          </note>
          <note>
            Alla medborgare skall veta att bra barnomsorg och bra vård, äldreomsorg
            och fullgott stöd för handikappade finns att tillgå, men att tjänsterna
            skall kunna tillhandahållas även utanför den offentliga verksamheten.
            Vi i centern välkomnar både kooperativa och enskilda initiativ.
            Den förnyelsen är på väg, framdriven av människors behov och av
            människor i samverkan, och den nya regeringen öppnar nya möjligheter.
            Nu förbereds, helt enligt regeringsförklaringen, förslag om vårdnadsbidrag
            till småbarnsfamiljerna. Det kan bli en vägvisare till förnyelse
            av fler gemensamma offentliga verksamheter. Dessutom ger arbetet
            med ett nytt pensionssystem förhoppningar om högre grundpension,
            lika för alla, dvs. ökad grundtrygghet.
          </note>
          <note>
            Ansvaret för skador på jordens ozonskikt, för försurning och
            död i skogar och vatten, för ökenspridning eller för laglösa bioteknikexperiment
            -- eller, om man så vill, positivt uttryckt, ansvaret för marken
            och den biologiska mångfalden, för skydd av urskogar, hagar och
            våtmarker och värdefulla älvsträckor, ansvaret för frisk luft
            och rent vatten -- uppfattas ofta som enbart långsiktiga perspektiv.
            Så är det inte. Ansvaret är omedelbart, annars ökar vi bara miljöskulden.
          </note>
          <note>
            Men vi måste tillägna oss ett nytt sätt att hantera miljöansvaret.
            Tiden är förbi då miljöpolitik främst var att reagera och reparera
            i efterhand. Vi måste förebygga miljöskador. I planering och vid
            beslut måste miljökonsekvenserna bedömas och vara utslagsgivande.
            Det är bl.a. därför som jag med ett sådant eftertryck har reagerat
            när det plötsligt har lagts fram utredningar som totalt saknar
            denna del och som dessutom ingick i direktiven. Jag tänker återigen
            på den Hjalmarssonska utredningen.
          </note>
          <note>
            Varje verksamhet och varje vara måste kunna fungera i samklang
            med naturen -- det är målet.
          </note>
          <note>
            Det är fråga om ett systemskifte -- i ordets rätta bemärkelse.
            Vi måste ställa krav på att de råvaror som sätts in i produktionsprocesserna
            kommer från naturens kretslopp och kan återföras dit. Det fordrar
            en ny avfallspolitik, där ansvaret för detta med att bekosta avfallshanteringen
            läggs redan i de första leden i produktionskedjan -- en politik
            som ger ekonomiska incitament att välja ren produktion. Energianvändningen
            måste anpassas till miljön. Vi måste välja energiformer som så
            att säga flödar och förnyas. En långsiktigt hållbar utveckling
            förutsätter att vi utgår från vad naturen kan bära. Nu måste vi
            börja bygga kretsloppssamhället.
          </note>
          <note>
            Det internationella miljöarbetet blir allt viktigare.
          </note>
          <note>
            Sverige har en stor roll. Men det gäller bara om vi är beredda
            att gå före -- att ta till vara våra fördelar, vår kunskaps- och
            utbildningsnivå, forskarsamhället, de många tekniskt avancerade
            företagen och våra stora förnybara resurser -- och bara om vi
            är beredda att visa solidaritet.
          </note>
          <note>
            Vi måste vara beredda att använda marknaden.
          </note>
          <note>
            Det förutsätter rätt pris på miljön och välinformerade konsumenter
            som väljer miljövänligt. Därmed kan byråkratin minska och lagarna
            bli effektivare. Ekologisk balans är en förutsättning för en långsiktigt
            bärkraftig och uthållig tillväxt. Men miljön är så mycket mer.
            Den kan bli drivkraften för ekonomin. Miljövärden kan aldrig vara
            en belastning -- att samla på sig en miljöskuld är däremot en
            belastning. När Japan nu anammar den här linjen bör också vi kunna
            göra det. En bra miljö är en positiv konkurrensfaktor.
          </note>
          <note>
            Men vi kan inte begära att de fattiga länderna skall prioritera
            miljö framför mat för dagen -- så långt är det riktigt. Därför
            måste Sverige liksom andra rika länder vara pådrivande beträffande
            solidariskt samarbete.
          </note>
          <note>
            Jag tänker då på bl.a. Riokonferensen i år och på den Östersjökonferens
            som äger rum i början av april och som syftar till att skärpa
            också miljöpolitiken i Europa. Den 21 februari t.ex. blir det
            ju i miljövårdsberedningens regi en stor utfrågning om EG, EES-avtal
            och miljöpolitiken.
          </note>
          <note>
            Det nordiska samarbetet förnyas och fördjupas. I
          </note>
          <note>
            ett öppet och demokratiskt Europa är det viktigt att vi i Norden
            lägger ner kraft och koncentrerar oss på de områden som ger den
            nordiska länderkretsen dess särprägel. Det gäller kultursamarbetet.
            Det gäller välfärdspolitiken, arbetsmarknadspolitiken och jämställdheten.
            Det gäller inte minst en politik för regional balans -- något
            som är helt avgörande för nordiska länder med vidsträckta geografiska
            områden som är glesare befolkade än centrala och södra Europa,
            men som har samma behov av att kunna hävda sig på en alltmer integrerad
          </note>
          <note>
            Europamarknad.
          </note>
          <note>
            Centerns vision är ett Europa utan nya barriärer --
          </note>
          <note>
            med respekt för olika länders olika val av former för samverkan
            med grannländer och grannekonomier. Ingen skall kunna tvivla beträffande
            grunden för den svenska säkerhetspolitiken, som ligger fast --
            alliansfrihet i fred syftande till neutralitet i krig. Ur den
            synvinkeln är det bra med tre alliansfria stater --
          </note>
          <note>
            Österrike, Finland och Sverige -- som samtidigt förhandlar om
            förutsättningarna för EG-
          </note>
          <note>
            medlemskap. Därtill kan Finland och Sverige gemensamt tydliggöra
            sina regionala förutsättningar och krav. De regionala hänsynen
            inom EG måste få nya, kompletterade kriterier.
          </note>
          <note>
            Det är ett krav vid finska och svenska EG-
          </note>
          <note>
            förhandlingar. I Sverige skall medlemskapsfrågan slutligt avgöras
            av svenska folket -- efter en demokratiskt anständig beslutsprocess.
          </note>
          <note>
            Den började dåligt som en fotnot i ett krispaket, som ett sätt
            att blidka marknaden. Låt oss hoppas att den slutar bättre, i
            en tydlig och avgörande folkomröstning efter en ordentlig utbildnings-
            och studieperiod. Demokratin får inte slarvas bort.
          </note>
          <note>
            Anf. 51 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Först och främst vill jag säga att jag inte på något
            sätt betvivlar Olof Johanssons miljöpatos. Det är säkert rätt
            att ha en miljöprofil, och vi behöver alla ha en sådan. Men är
            det då inte ett väldigt bra förslag att alla pengar läggs där
            de verkligen ger effekt, dvs. att de läggs på insatser på andra
            sidan av Östersjön? Att det samtidigt ger jobb här i Sverige och
            innebär ett bättre liv för alla är väl inte att beklaga.
          </note>
          <note>
            Vi här har nått ganska långt. Låt oss därför göra någonting där!
          </note>
          <note>
            Det lär krävas 40 miljarder kronor i investeringar om Östersjön
            skall rensas. Det räcker inte att vi vidtar åtgärder här. Vi måste
            hjälpa till på andra håll också.
          </note>
          <note>
            Det gäller stora frågor, framtidsfrågor. Det är viktigt att vi
            ser till den bild man har av oss ute i världen och att vi förstår
            vad det egentligen är som vi skall göra och vad vi kan göra. Verkligheten
            har kommit inpå knutarna för Sveriges del. De stora frågorna i
            dag gäller svält, stora folkvandringar, befolkningsexplosioner
            osv.
          </note>
          <note>
            Låt mig sedan ställa ytterligare två frågor.
          </note>
          <note>
            Den ena frågan handlar om självplågeriet i ert skatteprogram.
            Centern är egentligen emot turistmomsen. Det har vi lyckats förstå.
            Men varför är man då för energiskatt och höga miljöavgifter?
          </note>
          <note>
            Man bör kunna inse att sådant enbart leder till att produktionen
            flyttar utomlands, till att vi får köpa produkter utomlands som
            är tillverkade utan fördyrande pålagor och skatter. Hur många
            jobb vill centern alltså offra för att verka ''grön''?
          </note>
          <note>
            Nästa fråga: Tycker Olof Johansson att det är rimligt att diskutera
            ett utnyttjande av löntagarfonderna där man dels skapar ett spritt
            ägande över hela landet -- det handlar alltså om privatisering
            --, dels kan använda dem till aktiv och påtaglig hjälp till småföretag?
            Jag tänker då på nya företag, företag på centralorter och, inte
            minst, företag i glesbygder men också på nya spännande projekt.
            Eller är ni i centern fixerade vid en fyra år gammal gemensam
            partimotion med bonussparande, universitetsstiftelser och vad
            det nu kan vara?
          </note>
          <note>
            Anf. 52 Miljöminister OLOF JOHANSSON
          </note>
          <note>
            (c) replik:
          </note>
          <note>
            Herr talman! Det är litet svårt att förstå det resonemang som
            Ian Wachtmeister ständigt återkommer till. Till varje pris, även
            till ett högt miljöpris, vill han sätta upp en motsättning mellan
            den fattiga världen och våra grannar runt
          </note>
          <note>
            Östersjön.
          </note>
          <note>
            En poäng med den nya regeringens politik är ju att vi har försökt
            att få bort den här motsättningen. Vi är medvetna om att miljöarbetet
            är globalt.
          </note>
          <note>
            Konsekvenserna är i hög grad gemensamma, även om de kan upplevas
            vara hårdare på en del håll än på andra.
          </note>
          <note>
            Frigörelsen i Öst- och Centraleuropa har gett oss en chans som
            vi inte har haft under hela efterkrigstiden. Äntligen har det
            blivit möjligt att få stopp på den exploatering av människor och
            natur som sker i nämnda del av världen och att bistå efter vår
            förmåga. Det är en självklarhet att vi skall hjälpa till. I den
            delen borde det inte finnas några motsättningar. Men jag kan inte
            förstå varför det skall behöva gå ut över de stackars bönder i
            t.ex.
          </note>
          <note>
            Kenya som får hjälp av SIDA när det gäller markvårdsprojekt.
          </note>
          <note>
            Förra veckan var jag på besök där nere. Jag kan bara förmedla
            en ögonblicksbild: 240 bönder äger
          </note>
          <note>
            200 hektar. Man kämpar för livet för att hindra att allt flyter
            bort i samband med ösregn.
          </note>
          <note>
            Skall vi sätta upp en motsättning mellan å ena sidan insatser
            som är betydelsefulla, ja, avgörande, för människors överlevnad
            i ett fattigt land i Afrika och å andra sidan insatser för våra
            grannar i
          </note>
          <note>
            Östersjöstaterna? Jag förstår inte ett sådant resonemang.
          </note>
          <note>
            Det som Ian Wachtmeister kallar för självplågeriet gäller en
            helt annan sak. Det är en fråga om att ta ansvar. Vi är i regeringen
            helt överens om att stora anläggningar och projekt skall miljöprövas.
            Samma sak gäller i fortsättningen för stora och avgörande politiska
            beslut, för skatteförändringar. I den utredning som åsyftas, den
            Hjalmarssonska, tillsatt av den socialdemokratiska regeringen,
            har detta inte skett. Det stämmer alltså inte. Det stämmer inte
            med regeringsförklaringen och det stämmer inte med varje vettig
            miljöpolitik. Det har jag påtalat. Jag har lyckats. Jag har fått
            i gång debatten. Nu är det ingen som tvekar, inte heller utredaren.
            Utredaren har själv tagit fasta på den kritik jag har framfört.
          </note>
          <note>
            Anf. 53 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Jag talade inte om Kenya. Det hoppas jag att de
            flesta övriga förstod. Detta handlar inte om den fattiga världen.
            Jag talade om Sverige. Jag talade om Sveriges möjligheter. Jag
            talade om den fantastiska värld som nu finns alldeles inpå oss,
            där vi kan vara med och skapa någonting.
          </note>
          <note>
            I det läget måste vi prioritera, alltså säga vilka åtgärder som
            är viktigast vid användningen av skattebetalarnas pengar. Vi kan
            inte bara säga att vi gör allting, vi hjälper alla. Vi måste bestämma
            oss för en ordning.
          </note>
          <note>
            Det vi säger är att man skall satsa pengarna där de gör den största
            effekten. Om åtgärder ger hundra gånger större miljöeffekt någon
            annanstans än i
          </note>
          <note>
            Sverige, skall man givetvis vidta dem någon annanstans. Det är
            det jag vill säga.
          </note>
          <note>
            Det ansvar som gör att Olof Johansson tycker att det är bra att
            ha miljöavgifter, energiskatter och allt möjligt handlar också
            om jobben. I dag talar vi mycket om arbetslöshet. I den energiintensiva
            industrin hotar man faktiskt med att det kan försvinna 10 000
            jobb, om vi har för höga energiskatter. Då får vi inte vara så
            dumma att vi bara skjuter det ifrån oss och säger att de har fel.
          </note>
          <note>
            Där har vi en verklighet att ta itu med. Vi skall inte straffa
            oss själva. Skall vi göra någonting med svensk industri är det
            väl att hjälpa den och inte att försöka stjälpa den.
          </note>
          <note>
            Anf. 54 Miljöminister OLOF JOHANSSON
          </note>
          <note>
            (c) replik:
          </note>
          <note>
            Herr talman! Låt mig återkomma till energiskatterna. Regeringen
            har redan vidtagit åtgärder. Vi har sänkt taket för nedsättning
            inom energiintensiv industri från 1,7 % till 1,2 % av försäljningsvärdet.
            Det har vi bl.a. gjort eftersom den finska devalveringen påverkade
            oss och av konkurrensskäl.
          </note>
          <note>
            Men av vilket skäl skall man försöka konstruera skattesystemet
            enbart utifrån konkurrensaspekten, när vi alla i dagligt tal,
            och i middagstal, talar vackert om att upprätthålla miljöambitionen?
          </note>
          <note>
            Varför inte försöka kombinera dessa saker? Jag anser att det
            är möjligt. Jag har ställt den frågan till en del intressenter.
            Jag utgår från att det kommer ett och annat svar så småningom,
            när de har tänkt igenom saken. Jag tycker att det är helt avgörande
            för Sveriges trovärdighet.
          </note>
          <note>
            Här har alltså EG sneglat på Sverige. Vi har åberopat i energiöverenskommelsen
            att vi har en med EFTA och EG gemensam klimatstrategi, om utplaning
            av koldioxidutsläpp fram till år 2000. Den skulle alltså inte
            gälla längre. Enligt min uppfattning är det den som gäller. Det
            är den som
          </note>
          <note>
            EG fortfarande kämpar med. Frågan är om de inom EG kommer att
            kunna ena sig i slutet av maj.
          </note>
          <note>
            Detta i sin tur avgör mycket av möjligheterna att över huvud
            taget nå några framgångar med en klimatkonvention i Rio två veckor
            därefter. Så ser sammanhangen ut. Se sammanhangen, Ian
          </note>
          <note>
            Wachtmeister! Sverige har anledning att visa vägen och visa att
            det är möjligt att hantera miljön på ett anständigt sätt, samtidigt
            som man värnar om konkurrenskraften. Det är anledningen till att
            jag debatterar detta område.
          </note>
          <note>
            Det är märkligt att det hänvisas så litet till Japan i det här
            sammanhanget. Det är ett av de mest konkurrenskraftiga länderna
            i världen, med de högsta energikostnaderna. Hur kan det komma
            sig att just Japan satsar så enormt på att miljön skall vara drivande
            i framtiden, att MITI lägger fram ett hundraårsprogram med detta
            syfte. Det vore bra om vi började lära oss någonting av vad energieffektivitet
            innebär, både för miljö och för konkurrenskraft. Japanerna har
            minsann en del att lära ut.
          </note>
          <note>
            Frågan om löntagarfonderna, som ställdes förut, får jag återkomma
            till.
          </note>
          <note>
            Förste vice talmannen anmälde att Ian
          </note>
          <note>
            Wachtmeister anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 55 LARS WERNER (v) replik:
          </note>
          <note>
            Herr talman! Den borgerliga regering som centern ingår i genomför
            på det sociala området karensdagar, försämrad delpension och funderar
            på att höja pensionsåldern. Lovade inte centern under valrörelsen,
            Olof Johansson, att behålla delpensionen?
          </note>
          <note>
            Man föreslår sämre sjukersättningen vid barnledighet. Man skjuter
            upp barnbidragshöjningen, trots att centern brukar säga att man
            värnar just om pensionärer och barnfamiljer.
          </note>
          <note>
            På skolans område senarelägger man den treåriga gymnasieskolan
            för alla. Beslutet om den förändringen var vi i vänsterpartiet,
            socialdemokraterna och centern för ett år sedan i princip överens
            om. Man tar bort stimulansbidraget till upprustning av arbetsmiljön
            i skolorna. Man drar in pengar från folkbildningen, vilket drabbar
            många folkhögskolor i glesbygden. Man försöker skära ned stödet
            till den kommunala vuxenutbildningen. Är detta centerpolitik,
            Olof
          </note>
          <note>
            Johansson?
          </note>
          <note>
            Regeringen har kylt ned byggsektorn, framför allt genom att inte
            ge besked om bostadsfinansieringen. Bara på en punkt är man tydlig.
            Det har vi talat om. Man höjer boendekostnaderna. Genom minskade
            ränteavdrag och minskade investeringsbidrag slår regeringen både
            mot hyresgäster och egna hem. Är detta centerpolitik?
          </note>
          <note>
            Mycket mer kunde sägas. Regeringen vill bygga
          </note>
          <note>
            Öresundsbron, behålla skattereformens orättvisa skatteskalor,
            som centern tidigare protesterade mot. Man fortsätter att försämra
            för kommunerna, vilket drabbar vård och omsorg. Det talade centern
            mycket om och mot i valet.
          </note>
          <note>
            Den här uppräkningen kunde fortsätta. Jag skall inte fråga om
            Olof Johansson är säker på att den här politiken är i linje med
            centerrörelsens själ. Det får han klara ut själv. Men tror inte
            Olof Johansson att många väljare är förvånade över de här omsvängningarna.
            Måste priset vara så högt för att få sitta i den här regeringen?
          </note>
          <note>
            Anf. 56 Miljöminister OLOF JOHANSSON
          </note>
          <note>
            (c) replik:
          </note>
          <note>
            Herr talman! Jag kan svara kort och rakt på Lars
          </note>
          <note>
            Werners fråga. Nej, det är inte centerpolitik. Men det är en
            nödvändig politik för att restaurera den svenska ekonomin. Gör
            man det inte på det här sättet, vet Lars Werner lika väl som jag
            att det alltid är de svagaste i samhället som drabbas. Det är
            t.ex.
          </note>
          <note>
            de som blir arbetslösa. Det är de utsatta regionerna. Den som
            inte har förstått sambandet mellan utgifter och inkomster i statsbudgeten
            kan jag förstå resonerar så enkelt som Lars Werner gör, lyfter
            fram den ena sidan, som om det vore av ond vilja man försöker
            skapa balans i statens affärer.
          </note>
          <note>
            Det är inte regeringens avsikt, utan det är att visa att man
            genom att rätta mun efter matsäcken, som jag sade i mitt huvudanförande,
            kan undvika sådana katastrofer som vi med jämna mellanrum har
            haft under den gångna valperioden och som
          </note>
          <note>
            Lars Werner då kritiserade: ständigt återkommande valutautflöden,
            räntechocker med högre boendekostnader som följd. Det är att stoppa
            huvudet i sanden att inte inse att Sverige är en öppen och sårbar
            ekonomi beroende av omvärlden. Då måste man vara beredd att också
            skära i välfärden även när det gör ont för att inte hamna i ett
            ännu värre elände.
          </note>
          <note>
            Som jag redogjorde för tidigare i ett replikskifte med Ingvar
            Carlsson är inte fördelningspolitik så enkel att hantera och var
            inte heller det med den tidigare politiken. Effekterna, resultaten
            var egentligen förödande. Hela 80-talet innebar ökande klyftor
            i samhället och mer av spekulation, fel människor samlade på sig
            de stora förmögenheterna. Har inte Lars Werner dragit någon enda
            slutsats av hela 80-talets misstag?
          </note>
          <note>
            Vi visar konkret hur man måste göra även om det gör ont. Vi är
            beredda att ta ansvaret för det.
          </note>
          <note>
            Självfallet är inte det vår politik, utan vi vill bygga välfärden
            starkare. Men när man tar över en situation där saker och ting
            är i obalans krävs att man också är beredd att göra det obehagliga.
          </note>
          <note type="speaker">
            Anf. 57 LARS WERNER (v) replik:
          </note>
          <note>
            Herr talman! Jag hade inte väntat mig att Olof
          </note>
          <note>
            Johansson skulle säga att det var centerns politik.
          </note>
          <note>
            Han är ytterst medveten om att det inte är det. Jag frågade bara
            litet lågmält om det inte var ett väldigt högt pris för centern
            och Olof Johansson att ta på sig allt detta. Nu säger Olof Johansson
            att det är nödvändigt om man skall ta ansvar, för annars blir
            folk arbetslösa. Men det blir de ju med den politik som regeringen
            för. Tro inte att det är av ond vilja, men det kan inte vara omedvetet
            som man för en politik som gör att arbetslösheten ökar som den
            gör nu.
          </note>
          <note>
            Jag drar alltså den slutsatsen att ni är medvetna om att det
            är ett högt pris för att sitta med i regeringen.
          </note>
          <note>
            Fel människor samlade på sig förmögenheterna, säger Olof Johansson.
            Vad har ni då gjort åt detta?
          </note>
          <note>
            Jo, ni har sänkt förmögenhetsskatten. Det är precis tvärtemot
            vad ni borde ha gjort.
          </note>
          <note>
            Det är riktigt att vårt parti går emot de flesta av regeringens
            besparingar. Men vi redovisar samtidigt en rad egna sparalternativ
            och omprioriteringar. Vi menar att det är felaktigt i både konjunktur-
            och strukturpolitiskt hänseende att försöka lösa landets ekonomiska
            problem genom att sänka skatterna främst på kapitalinkomster och
            förmögenheter, så som ni har gjort från regeringens sida. Industrins
            problem beror inte på ett för lågt hushållssparande i dag. I
          </note>
          <note>
            dagsläget gäller det i högre grad att hålla uppe efterfrågan.
            Den politiken var ni tidigare överens om.
          </note>
          <note>
            Anf. 58 Miljöminister OLOF JOHANSSON
          </note>
          <note>
            (c) replik:
          </note>
          <note>
            Herr talman! Just det, Lars Werner, det gäller att hålla uppe
            efterfrågan. Just den här månaden utbetalas ca 8 miljarder kronor.
            Vi har aldrig tvekat att fatta impopulära beslut. Den här gången
            var det helt rätt, som också Ingvar Carlsson sade. En av de få
            saker under 80-talet som man verkligen lyckades med var att dra
            in köpkraften under högkonjunkturen för att ha möjlighet att stimulera
            efterfrågan under lågkonjunkturen. Det är nu det.
          </note>
          <note>
            Det var centern med om i hög grad.
          </note>
          <note>
            För att fullfölja arbetslinjen krävs blod, svett och tårar. Trots
            detta är det mycket som det inte går att hejda på kort sikt. Jag
            tror att Lars Werner som är en tänkande person inser att man inte
            svänger den här tanken på fyra månader. Det är alltså en orättvis
            beskyllning när man försöker rikta en sådan kritik mot den nuvarande
            regeringen. Det är en långsiktig process som har gått fel under
            nästan hela 80-talet. Man har inte lyckats åstadkomma de strukturförändringar
            som borde ha gjorts tidigare, och man har dessutom fått ett negativt
            fördelningspolitiskt resultat på köpet.
          </note>
          <note>
            För att klara balansen i ekonomin och för att få fram de resurser
            som krävs för att upprätthålla arbetslinjen så långt det är möjligt
            i denna situation, att inte använda arbetslösheten som ett medel
            i den ekonomiska politiken, krävs naturligtvis omprioriteringar.
            Det krävs att man skär ner någon annanstans. Jag har svårt att
            se vad det är för grupper i samhället som är svagare än de som
            förlorar sina jobb, som slås ut från arbetsmarknaden. Är det någon
            som säger att vi inte skall skydda de grupperna i första hand,
            försöka skapa nya jobb, att återupprätta deras självkänsla och
            att inte slösa med mänskliga resurser och öka mänskligt lidande?
            Det är vad det handlar om nu.
          </note>
          <note>
            Eftersom vi har en öppen ekonomi, kan vi aldrig bortse från att
            där kapitalet får de mest attraktiva villkoren, dit går också
            kapitalet. Är det då konstigt att stora mängder av i Sverige hoparbetat
            kapital under 80-talet satsades i andra länder när de kunde ha
            skapat sysselsättning och investeringar här hemma? Är det något
            fel i det, Lars Werner?
          </note>
          <note type="speaker">
            Anf. 59 Statsrådet ALF SVENSSON (kds):
          </note>
          <note>
            Herr talman! Jag har många gånger erinrat mig en iskall januarinatt
            1987. Min fru och jag hade varit i
          </note>
          <note>
            Stockholm och kom hem sent med flyg till
          </note>
          <note>
            Jönköping och Gränna. Vi trodde förstås när vi sprang upp till
            lägenheten att det som vanligt skulle vara varmt och skönt, att
            pannan skulle ha arbetat och så att säga skickat runt värmande
            vatten i elementen som den brukar. Men det visade sig att pannan
            var så inställd att den inte klarade sin uppgift när det var så
            gränslöst kallt ute. Möblerna stod där de hade placerats, mattorna
            låg på plats, tavlorna hängde på sina krokar, men ingenting av
            inredningen kunde kompensera kylan, den råa atmosfären i lägenheten.
          </note>
          <note>
            Jag har tänkt på den här känslan, den där oväntade upplevelsen,
            åtskilliga gånger de senaste veckorna.
          </note>
          <note>
            I dag när vi byter åsikter om innehållet i budgetpropositionen
            handlar debatten naturligtvis om hur folkhemmet skall inredas
            materiellt, hur vi skall bevara standarden ute i våra städer och
            kommuner, hur vi skall få ekonomin att fungera och ge oss större
            resurser att fördela och berika tillvaron med.
          </note>
          <note>
            Men om vi inte får det goda klimatet, om vi förlorar värmen,
            omtanken, respekten, känslan för varandras värde och värdighet,
            hur skall vi då kunna glädja oss åt den materiella rikedomen?
            Jag hoppas verkligen att ingen enda får för sig att misstolka
            det jag säger och vända det till att jag skulle förringa det materiellt
            goda. Det är icke någon verklighetsflykt jag förespråkar. Det
            är blott och bart den insikt som vi alla torde ha men inte sällan
            frikopplar den politiska debatten ifrån, nämligen att tryggheten,
            glädjen, trivseln, det som berikar livet inte har någon absolut
            relation till vår materiella standard.
          </note>
          <note>
            Det är uppmuntrande att så många människor och organisationer
            i så många kommuner och sammanhang demonstrerar för solidaritet,
            för en människosyn som ger alla ett och samma värde, ett okränkbart
            värde.
          </note>
          <note>
            Samtidigt är det nära nog ofattbart att vi i vårt land, där kyrkor
            och samfund, där politiska partier och fackföreningar, där folkrörelser
            och organisationer verkat för demokratins värden i decennier skall
            behöva uppleva den absoluta nödvändigheten av demonstrationer
            mot människoförakt och främlingsfientlighet.
          </note>
          <note>
            Under de senaste veckorna har Elie Wiesels ord återigen fått
            aktualitet. Fredspristagaren har vid flera tillfällen sagt att
            det är likgiltigheten som är farligast.
          </note>
          <note>
            Jag har väldigt svårt för att se det rimliga i att nu försöka
            framstå som störst, bäst och vackrast, eller med andra ord: försöka
            partipolitisera debatten, när invandrar- och flyktingfientliga
            stämningar gör sig gällande och när rädsla och ängslan breder
            ut sig. Kunde det inte vara på sin plats att vi alla som partier,
            som individer tog på oss ett ansvar för den svenska likgiltigheten?
            Är den typiskt svensk? Nej, det tror jag inte alls, men den finns
            förvisso i
          </note>
          <note>
            Sverige. Det finns kanske anledning att fundera över om den inte
            rent av har tilltagit i vårt land. Är det möjligen så, att en
            ensidigt omhuldad materialism, en övertro på statens möjligheter
            och resurser, ett ointresse för de små naturliga gemenskaperna,
            ett omhuldande av det kvantitativa och centraliserade kan skapa
            jordmån för just likgiltigheten? De frågorna måste få ställas.
          </note>
          <note>
            Har vi månne litet till mans gått omkring och inbillat oss att
            det blott och bart är staten som bildligt talat driver värmen
            runt i folkhemmet och ser till att trivseln existerar och tryggheten
            upplevs väl? Som om vi som individer, som människor, inte måste
            ta på oss den självklara uppgiften att skapa samhällsklimatet!
          </note>
          <note>
            Jag tycker att det är alldeles utomordentligt att vi har ett
            miljödepartementet. Ingen av oss har någon annan uppfattning,
            såvitt jag förstår, än att vi måste värna våra livsbetingelser
            mer och bättre än vad som under gångna år har varit fallet. Men
            i vilket departement, i vilka sammanhang, i vilka riksdagsdebatter
            funderar vi över hur vi skall värna om den inre miljön, hur vi
            skall motverka de krafter som brutaliserar barns sinnen, de krafter
            som lockar och påverkar till förakt för svaghet, till förhärligandet
            av våld och allsköns råhet?
          </note>
          <note>
            En del av oss såg nog TV-programmet Svar direkt i går kväll.
            Jag har läst redaktör Simas artikel i
          </note>
          <note>
            Expressen. Den som tror att våldsvågen i video och film inte
            för oss bort från medmänskliga känslor sitter nog fast i en förödande
            aningslöshet.
          </note>
          <note>
            Jag vet mycket väl att det i den här kammaren finns de som tror
            att jag tror att det är förbud och lagstiftning som löser alla
            problem. Jag har aldrig trott det, och gör det inte heller i dag.
            Men jag är helt bergfast övertygad om att likgiltigheten löser
            problem än mindre.
          </note>
          <note>
            Som lärare hajar jag alltid till när jag hör att vi skall få
            Europas bästa skola. Jag har inte alls tänkt polemisera mot uttrycket,
            men varje gång jag hör det tänker jag att det givetvis är utomordentligt
            viktigt och angeläget med kunskaper, men en skola blir aldrig
            riktigt bra om man inte får lära sig att leva, och barn måste
            få växa upp under sådana förhållanden att de mäktar tillgodogöra
            sig undervisning. Skolan spelar givetvis en oerhört stor roll
            för oss alla och för hela samhället. Men den klarar inte alla
            uppgifter ensam. Jag är övertygad om att det är just i de små
            naturliga gemenskaperna, av vilka familjen är den mest naturliga,
            som vi i synnerhet måste ta på oss ansvaret att lära varandra
            medmänsklighet, lära respekt och hänsyn. Där kan vi -- om jag
            får uttrycka det så -- impregnera oss mot den råhet och de föraktets
            impulser som många, alltför många, får utstå i vardagslivet.
          </note>
          <note>
            Visst finns det familjer och små nära relationer som inte fungerar,
            som inte är vad de borde vara. Det är för övrigt min uppfattning
            att de felfria individerna inte existerar och att vi aldrig når
            fram till det perfekta samhället. Men om vi varken vågar eller
            vill se de små naturliga gemenskapernas möjligheter och ansvar,
            vad skall vi då ersätta dessa med? Vi vet ju att man i de kommunistiska
            staterna skulle klara sig utan både äktenskap och familj.
          </note>
          <note>
            Kollektivet skulle råda och fostra. Det är inte enbart ekonomin
            och miljön som har kollapsat i de forna kommunistiska rikena.
            Det har också respekten för människans värde och värdighet gjort.
            Till en del kan detta tillskrivas just föraktet för familjen och
            för de små naturliga gemenskaperna. När nu nya demokratier skall
            byggas upp i Östeuropa, så var så säkra på att detta också kommer
            att kräva respekt för och tilltro till en annan familjepolitik,
            en annan etik och människosyn än den ursprungligt kommunistiska.
          </note>
          <note>
            Herr talman! Det här långa resonemanget om temperaturen, om klimatet
            i folkhemmet innebär inte -- det vill jag gärna understryka igen
            -- att jag vill bortse från kronors och procenttals betydelse
            för vardagens verklighet. Vi kristdemokrater har självfallet haft
            svårt för att svälja en del av budgetpropositionens innehåll.
            Det är inte svårt att hitta förslag eller indragningar som man
            helst skulle vilja slippa föra till torgs. Men det är övertygelsen
            om att det sämsta av allt hade varit att ingenting göra, att låta
            svensk ekonomi skena utför som den gjorde och övertygelsen om
            att någonting måste göras som fått oss att ställa upp på de åtgärder
            som vi tror på sikt skall räta upp ekonomin och därmed medverka
            till att fördelningspolitiken inte blir så skev som den skulle
            ha blivit om regeringen satt sig på åskådarläktaren och enbart
            följt förloppet.
          </note>
          <note>
            Herr talman! Jag kan inte låta bli att också försöka mig på att
            något vidga perspektivet. Jag tror faktiskt att det är hälsosamt
            eller besinnande att åtminstone någon gång ställa ut Sverige i
            ett internationellt perspektiv. Ord som ''katastrof''
          </note>
          <note>
            passar på inga vis i världen in på våra svenska förhållanden,
            om man menar att det skall finnas något ord över att använda för
            förhållandena på södra halvklotet. Den del av budgeten som jag
            har ett speciellt ansvar för understryker regeringens vilja att
            inte glömma de verkligt fattiga och arma.
          </note>
          <note>
            Och låt mig i detta sammanhang än en gång deklarera att Sverige
            och EG aldrig blir trygghetens boningar, om vi glömmer vår ofrånkomliga
            utmaning att ge oss i kast med den s.k. nord--syddialogen. Det
            är förstås solidariteten, respekten för medmänniskan -- som jag
            inledningsvis talade om --
          </note>
          <note>
            som i första hand skall driva oss, men det är verkligen också
            insikten om att framtida generationers överlevnad och säkerhet
            fordrar att fattigdomen lyfts av de många länderna på södra halvklotet,
            som måste motivera oss.
          </note>
          <note>
            Det sades här tidigare i debatten att vi inte tar pengarna från
            Afrika om vi minskar biståndet och att biståndspengarna tas från
            skattebetalarna. Det handlar inte om att ta härifrån eller därifrån,
            utan om en naturlig vilja att hjälpa dem som verkligen har det
            bekymmersamt, att försöka göra något åt det oavvisliga faktum
            att 40 000 barn dör av svält och umbäranden varje dag.
          </note>
          <note>
            Världsbanken har räknat ut -- om vi nu vill ta till oss siffran
            -- att i-ländernas protektionism och tullmurar berövar u-länderna
            ca 100 miljarder
          </note>
          <note>
            USA-dollar varje år, medan den samlade u-hjälpen från i-länderna
            uppgår till ungefär hälften. Då kan vi räkna ut vem som tar, om
            det uttrycket skall användas.
          </note>
          <note>
            Herr talman! Jag tror att vi alla är rörande överens om att arbetslösheten
            är ett gruvligt gissel. Den arbetslöse byggnadsarbetaren kan omöjligt
            finna tröst i påstånden om att byggandet nu har nått sina rimliga
            proportioner. Ungdomar som efter sina studier och sin utbildning
            får uppleva att de inte efterfrågas, inte behövs i samhället,
            förlorar naturligtvis lätt sina framtidsdrömmar. Pensionären som
            inte får den vård och omsorg hon eller han har rätt till, behöver
            och givetvis skall ha, kan inte heller känna trygghet bara för
            att andra gör det.
          </note>
          <note>
            Det är än mer angeläget att det nu görs satsningar, rejäla satsningar,
            på infrastrukturen. Det ger arbete och det främjar resurstillväxten.
          </note>
          <note>
            Jag är också övertygad om att vi alla vill se till att inte Sveriges
            framtid, vår ungdom, förlorar framtidstron. Detta kräver arbetsmarknadspolitiska
            insatser, och jag menar att regeringen också står för de insatserna.
          </note>
          <note>
            Vi skall inte skönmåla, men låt oss avstå från att svartmåla.
            Trots alla brister, trots allt som borde vara annorlunda i vårt
            samhälle, påstår jag att
          </note>
          <note>
            Sverige har en materiell standard som vi gott kan tala väl om
            och som vi inte skall smutskasta eller anstränga oss att ställa
            fram i de dystraste dagar.
          </note>
          <note>
            Herr talman! Det är, som det har sagts tidigare, för att få fart
            på Sverige, för att fler arbetstillfällen skall skapas, för att
            resurser skall kunna plockas fram till äldreomsorg, för att vårt
            land skall kunna hävda sig gentemot omvärlden, som budgeten innehåller
            en del besk medicin -- inte för att det beska skulle ha ett värde
            i sig.
          </note>
          <note>
            (Applåder.)
          </note>
          <note>
            Anf. 60 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Vi har också inom Ny Demokrati en naturlig vilja
            att hjälpa och att göra vårt bästa. Vi ställer gärna stora krav
            på Sverige, på svenskarna och på vår omvärld. Vad vi talar om
            är hur -- vi talar om metoder och ifrågasätter vad man har gjort.
          </note>
          <note>
            Jag vill ställa några enkla frågor. Anser Alf
          </note>
          <note>
            Svensson att SIDA:s organisation är effektiv? Han kan förbigå
            den frågan; det brukar ni ju göra när det är svårt.
          </note>
          <note>
            Har de 100 miljarder som satsats de senaste tio åren på u-hjälp
            höjt levnadsstandarden i något mottagarland och i så fall vilket?
            Håller Alf
          </note>
          <note>
            Svensson med om att svensk u-hjälp har använts för att hjälpa
            diktatorer och enpartistater? På vilken väsentlig punkt har denna
            socialdemokratiska uhjälpspolitik ändrats genom den nya regeringens
            tillträde? Länderna är desamma, regimerna också.
          </note>
          <note>
            Det är fortfarande Moçambique, Tanzania,
          </note>
          <note>
            Angola, Nicaragua, Vietnam och hela raddan -- 19
          </note>
          <note>
            eller möjligen 20 stycken.
          </note>
          <note>
            Anser Alf Svensson att Ny Demokrati är medskyldigt till de nidingsdåd
            som på sistone begåtts i Sverige? Jag ställer den frågan därför
            att
          </note>
          <note>
            Bengt Westerberg använde chansen att oemotsagd framföra vissa
            grova förolämpningar mot mig personligen och mot Ny Demokrati
            om att han delar de uttalanden som har gjorts av Georg
          </note>
          <note>
            Andersson, tidigare invandrarminister, i Expressen och av Pierre
            Schori i Piteå. Om jag hade tid skulle jag gärna läsa upp vad
            som där har sagts. Men det kanske är bekant, i varje fall för
            Alf Svensson.
          </note>
          <note>
            Jag skulle vilja säga att Alf Svensson är den ende som har tagit
            på entreprenad och velat införa etiken i politiken. Dessutom vet
            Alf Svensson ganska väl vem jag är. Vad säger då Alf Svensson
            om dessa förlöpningar? Är Alf Svensson nöjd med att ha en kompis
            i regeringen som insinuerar att jag skulle vara medskyldig till
            mord? Själv tar jag mig för pannan, även om den är stor, och undrar:
            Är
          </note>
          <note>
            Sveriges ledning så inkompetent att den inte kan handskas med
            akuta och kroniska samhällsproblem utan att utse en syndabock,
            och för säkerhets skull en som bara har funnits i ett par månader,
            samtidigt som den vägrar att inse sitt eget ansvar?
          </note>
          <note>
            Jag hävdar återigen att det är systemet det är fel på, inte folk.
            Jag skulle vilja be att få Alf Svenssons kommentar även i den
            frågan.
          </note>
          <note>
            Anf. 61 Statsrådet ALF SVENSSON (kds)
          </note>
          <note>
            replik:
          </note>
          <note>
            Herr talman! Jag har aldrig försökt monopolisera något tal om
            moral och etik -- aldrig. Jag har hundratals gånger sagt att inget
            parti kan göra det.
          </note>
          <note>
            Jag tror däremot att det är viktigt att vi vaktar på våra ord
            och våra ställningstaganden så att dessa inte kan tas till intäkt.
            Vi menar inte alltid att de skall göra det. Men om vi inte vaktar
            på vår tunga, kan den antända en stor skog, även om så inte var
            meningen.
          </note>
          <note>
            Ian Wachtmeister sade förut i sitt inlägg, när vi talade om u-hjälp,
            att pengar ''vräks i väg på ogenomtänkta projekt''. Det är klart
            att ett sådant påstående lätt tas till intäkt för att vi skall
            sluta med u-hjälpen, för att vi inte skall kasta bort en massa
            miljarder där.
          </note>
          <note>
            Ian Wachtmeister sade också: ''Vi tar inte pengarna från Afrika,
            vi tar dem från svenska skattebetalare.'' Är inte det ett sätt
            att uppamma motsättningar mellan svenska skattebetalare och dem
            som verkligen lever långt under en normal standard? Det är den
            typen av uttryck som jag tycker att man skall fundera på innan
            man slungar ut dem från riksdagens talarstol.
          </note>
          <note>
            Ian Wachtmeister sade att i politik behövs det också hjärta.
            Det är rätt. Men håll inte detta hjärta isolerat till norra halvklotet!
            Låt det också slå för det södra! Där tycker jag att jag saknar
            engagemang helt från Ian Wachtmeisters sida.
          </note>
          <note>
            Det råder inget tvivel om att vi har gjort fel när det gäller
            en del satsningar i biståndshänseende, precis som det görs felsatsningar
            i Sverige inom näringsliv, offentlig sektor osv. Det är lätt att
            hitta missgreppen när man har med u-länder att göra, där administrationen
            inte finns på något påtagligt sätt och där korruption existerar.
            Men den lilla svaga människan där måste vi försöka nå. Hon har
            inte alltid valt sin regim.
          </note>
          <note>
            Vi har i den nya regeringen verkligen understrukit nödvändigheten
            av att stödja marknadsekonomi, demokratisering och politisk pluralism.
            Det är lättare att understryka de målen i dag, efter det kalla
            krigets dagar, än det har varit tidigare.
          </note>
          <note>
            Felsteg har begåtts. Men de felstegen får inte tas till intäkt
            för att vi skall lämna våra fattiga medmänniskor, hungrande, törstande,
            döende därhän.
          </note>
          <note>
            Anf. 62 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Etiken är viktig. Jag vill inte säga något nedsättande
            om etiken. Jag tycker att Alf
          </note>
          <note>
            Svensson är viktig också. Men saker och ting måste också stämma.
          </note>
          <note>
            Vi glömmer aldrig världens fattiga, säger vi jämt.
          </note>
          <note>
            Det tycker jag inte att vi skall göra heller. Men samtidigt har
            vi ganska lätt att glömma våra egna.
          </note>
          <note>
            Varje miljon som vi har gett till olika schweiziska bankkonton
            och mutskandaler och annat som både
          </note>
          <note>
            Alf Svensson och jag vet har hänt -- är de viktigare än fattigpensionärernas
            läge i Sverige t.ex.?
          </note>
          <note>
            Jag skulle vilja fråga en annan sak. Är det etiskt att misstänkliggöra
            dem som avslöjar det som pågår ute i världen inom SIDA:s organisation?
            Det är ganska kusligt att man misstänkliggör folk som påtalar
            direkta tjänstefel, missbruk och skandaler.
          </note>
          <note>
            Omigen kommer vi tillbaka till det som är vårt fel och som vi
            måste rätta till: Högt upp finns bara ofelbarheten. Där nere någonstans
            gör alla människor fel. Jag tror inte på det. Jag har samma patos
            att vilja hjälpa -- jag skulle helst vilja hjälpa hela världen.
            Men det måste göras på ett klokt sätt.
          </note>
          <note>
            Det finns många saker i vår biståndspolitik som är skandalösa.
            Jag förstår t.ex. inte varför vi hjälper en kommunistregim i Vietnam.
            Vi har ju varit med och hurrat för att kommunismen har ramlat
            i världen. Det är ologiskt och inkonsekvent. Men Alf
          </note>
          <note>
            Svensson är bra som person.
          </note>
          <note>
            Anf. 63 Statsrådet ALF SVENSSON (kds)
          </note>
          <note>
            replik:
          </note>
          <note>
            Herr talman! Först talar Ian Wachtmeister om hur eländigt allt
            är som jag har med att göra. Sedan säger han att jag är bra som
            person. Jag vet inte riktigt hur jag skall tolka det.
          </note>
          <note>
            Vi fick också veta att det satsats miljoner på schweiziska bankkkonton.
            Nu har inte Ian
          </note>
          <note>
            Wachtmeister någon ytterligare replik, men jag vill ändå säga
            att det är förfärligt. Vi vill naturligtvis veta vem som har gjort
            det.
          </note>
          <note>
            Jag vill ta upp ett konkret exempel, för att tala om vad mitt
            hjärta slår så varmt för. För ett par dagar sedan kom statssekreteraren
            Alf T Samuelsson hem från Moçambique. Det jag talar om nu är verkligheten,
            den som Ian Wachtmeister talar om.
          </note>
          <note>
            Alf T Samuelsson var väldigt illa berörd av den fattigdom han
            sett. Bl.a. hade han sett en kvinna i slummen som var illa polioskadad
            och hade två små barn. Hon fick med hjälp av något slags eländig
            rullstolsmekanism ta sig till ett arbete flera kilometer bort
            varje morgon och hem på kvällen.
          </note>
          <note>
            De små barnen fick klara sig bäst de kunde, i ett plåtskjul utan
            vatten och utan toalett. Det var närmare 65 grader varmt när han
            var där, trodde han. Han frågade hjälparbetarna i Moçambique vad
            det skulle kosta att ge kvinnan ett enkelt hus.
          </note>
          <note>
            De sade att man skulle kunna bygga ett hus för
          </note>
          <note>
            9 000 kr. i en annan del av staden Maputo. Han åkte hem. En kväll
            var han på övning med en blåsorkester som han är med i. Efter
            övningen gjorde de en insamling och tog upp pengar till merparten
            av huset.
          </note>
          <note>
            Det är det hjärtat vi måste ha! En del pengar kan vi väl ta via
            statsbudgeten -- så bra har vi det väl -- så att vi kan hjälpa
            dem som ingenting har. Vi skall inte ställa dessa arma människors
            situation mot pensionärers eller vårdbehövandes i Sverige. Det
            förvånar mig att Ian Wachtmeister inte kan ta sig ur detta. Då
            skapar vi ett samhällsklimat som inte är värdigt en demokrati
            där solidaritet och omtanke om medmänniskan ska vara värnade.
          </note>
          <note>
            nUtbildning m.m.
          </note>
          <note type="speaker">
            Anf. 64 LENA HJELM-WALLEN (s):
          </note>
          <note>
            Herr talman! För en f.d. biståndsminister är det frestande att
            ansluta där partiledardebatten just slutade. Men på dagordningen
            står nu utbildningsfrågor, och jag skall alltså tala om detta.
          </note>
          <note>
            n
          </note>
          <note>
            Det håller på att hända mycket i skolan just nu. De två moderata
            utbildningsministrarna gör vad de kan för att i rasande takt återinföra
            en gammaldags skola av typ kunskapsfabrik. Därifrån skall minutiöst
            mätta och vägda produkter komma ut i form av elever med betygsatt
            ämneskunnande.
          </note>
          <note>
            Den borgerliga regeringen vill nu kasta överbord betydelsefulla
            utgångspunkter i svensk skola som att lärande skall utgå från
            eleven och att skolan skall vara en plats där barn får utvecklas
            på ett allsidigt sätt. Att den borgerliga regeringen är på tvärs
            med skolforskningen tycks inte bekymra de ansvariga ministrarna.
            Man är väl också på tvärs med det Alf Svensson sade för en stund
            sedan, nämligen att skolan skall lära eleverna att leva. Ett råd
            till Alf Svensson borde vara att han nog skall se upp med vad
            som är på gång inom utbildningsdepartementet nu. Där är det nämligen
            annat ljud i skällan.
          </note>
          <note>
            Nu skall det vara kunskap som är lätt att mäta.
          </note>
          <note>
            Betyg skall sättas redan i skolans första årskurser.
          </note>
          <note>
            Därmed avslöjas en syn på barns utveckling och lärande som är
            främmande för många av oss. Till skillnad mot regeringen kan vi
            nämligen se hur unga människor aktivt arbetar med att skaffa sig
            kunskap -- inte för betygens skull, utan helt enkelt för att de
            vill lära sig. Också unga människor kan faktiskt inse, själva
            eller med de vuxnas hjälp, att kunskap är viktigt.
          </note>
          <note>
            Nu skall det skapas en skola där ämnen som slöjd, hemkunskap
            och barnkunskap inte längre passar.
          </note>
          <note>
            De skall inte förbli obligatoriska ämnen. Detta är också ett
            avslöjande besked som säger mycket om de borgerliga partiernas
            kunskapssyn. För oss socialdemokrater är dessa ämnen självklara
            i den svenska skolan. Eleverna behöver både praktiskt estetiska
            ämnen och de mer teoretiska ämnena för sin allsidiga utveckling.
          </note>
          <note>
            Nu är det den teoretiska ämneskunskapen som skall gälla. Att
            låta eleverna lära sig utifrån helheter som verkligheten består
            av är inget de moderata ministrarna tror på. I stället framhävs
            traditionella ämnen uppbyggda enligt akademiska discipliner.
          </note>
          <note>
            Det som i skolan har kallats för ämnesövergripande undervisning,
            t.ex. för att behandla miljöfrågor, skall nu reduceras så långt
            det går.
          </note>
          <note>
            Nu skall skolan inte längre sträva efter att hålla samman den
            naturorienterande resp. den samhällsorienterande undervisningen
            i helheter, på skolspråk kallad blockundervisning. I andra länder
            är detta något självklart. I USA och Storbritannien undervisas
            det i science resp. social science. Men i
          </note>
          <note>
            Sverige skall vi nu göra som i de gamla kommuniststaterna, dvs.
            ämnesspecialisera skolan.
          </note>
          <note>
            Det är faktiskt lika dumt som det låter.
          </note>
          <note>
            Nu skall också -- helt följdriktigt -- den gamla ämneslärarutbildningen
            återupplivas. Denna utbildning passade kanske en gång i världen
            för lärare i den gamla realskolan, men den har mycket litet med
            dagens skola att göra.
          </note>
          <note>
            Sammantaget kan vi se hur moderaterna i spetsen för regeringen
            nu går fram på bred front och försöker återgå till 60-talets skola.
            Syftet är att återupprätta ett övergivet ämneslärarsystem med
            traditionell ämnesuppdelning och ett realskoleinnehåll. Men vem
            tänker på eleverna och på deras möjligheter att arbeta och skaffa
            sig kunskap?
          </note>
          <note>
            Oron är nu stor ute i skolorna. Protesterna hörs alltmer från
            lärare, elever, föräldrar, lärarutbildare och skolforskare. Det
            är nu hög tid att se till att regeringens planer på så omfattande
            förändringar av skolan inte smygs igenom, utan blir föremål för
            en omfattande debatt.
          </note>
          <note>
            Andra frågor som kommer att få sin belysning här under dagen,
            hoppas jag, är alla besparingsförslag som regeringen har på skolans
            område liksom den privatiseringsdrive som nu sköljer över den
            svenska skolan. Partierna inom regeringen tycks vara oense om
            detta, men det är de moderata ministrarna som styr. Att det finns
            en oenighet och splittring kan innebära att protesterna ibland
            kan få gehör.
          </note>
          <note>
            &gt; bJust nu tycks det vara fallet vad gäller besparingen på komvux.
            Jag tror inte att det här blir det sista regeringsförslaget där
            de moderata utbildningsministrarna får bakläxa av såväl den allmänna
            opinionen som av riksdagen.
          </note>
          <note>
            Herr talman! Den förra allmänpolitiska debatten hölls några dagar
            före FN-dagen den 24 oktober.
          </note>
          <note>
            Jag inledde då mitt anförande med att uppmana skolorna att göra
            FN-dagen till en manifestation mot rasism och främlingsfientlighet.
          </note>
          <note>
            Tyvärr är behovet att uppmärksamma detta än större i dag. Glädjande
            nog ägnar sig lärare och elever i de flesta skolor åt dessa frågor
            för att genom kunskap minska främlingsrädslan och öka förståelsen
            för flyktingskap och andra kulturer.
          </note>
          <note>
            Men mer kan och behöver göras. Vi socialdemokrater föreslår därför
            att 10 milj.kr.
          </note>
          <note>
            extra skall anslås för att förstärka skolans arbete på temat
            ''Rör inte min kompis''. Skolan har unika möjligheter att gå i
            bräschen. Därför tycker jag att den 21 februari bör göras till
            en manifestation för inlevelse, förståelse, medkänsla och solidaritet.
          </note>
          <note>
            Det krävs nu en bred samling kring detta budskap i vår skola.
          </note>
          <note type="speaker">
            Anf. 65 STEFAN KIHLBERG (nyd):
          </note>
          <note>
            Herr talman! Kunskap är makt säger ett gammalt talesätt. All
            makt åt folket, är ett annat uttalande som jag ivrigt instämmer
            i, eftersom det definierar själva fundamentet för demokrati. Makt
            är något positivt när den är baserad på kunskap och stramt tyglad
            av de grundläggande värderingar som vi kallar vår västerländska
            civilisation. De värderingar som vi ofta kallar kristen etik och
            humanism.
          </note>
          <note>
            Kunskap är makt! Tyvärr gäller inte det omvända, att makt är
            kunskap. Ledsamt nog finns det i dagens Sverige många exempel
            där makten utövas utan kunskaper och utan respekt för individen.
            Jag tänker naturligtvis på den oerhörda makt som opinionsbildare
            har. Opinionsbildare som journalister, politiker och lärare. Det
            finns många djupt beklämmande inslag i dagens s.k. debatt som
            den förs av en del företrädare för dessa kategorier.
          </note>
          <note>
            Tyvärr, herr talman, hittar vi exempel även i detta vördade beslutsrum.
          </note>
          <note>
            Det blinda och ensidiga engagemanget för en ädel sak är minst
            lika förödande som fördomarna mot samma sak. Kampen mot enfalden
            och dess ivriga budbärare, även i massmedia, är den viktigaste
            kampen.
          </note>
          <note>
            För att uppmuntra kunskapsutvecklingen inom journalistkåren har
            vi som obekant lagt fram en partimotion om frivillig auktorisation
            av journalister.
          </note>
          <note>
            Den pågående debatten om komvux och folkbildningen har många
            paralleller med debatten om rasism. Den präglas också av osaklighet,
            illvilja, dolda motiv, misstänkliggöranden och ren och skär okunnighet.
            Trots att den till stora delar förs av skol- och utbildningsfolk
            som förväntas vara någorlunda upplysta och kunniga.
          </note>
          <note>
            Det finns naturligvis ingen i denna kammare som är emot folkbildning
            och vuxenutbildning. Självklart inte! Däremot är vi en del som
            är emot slöseri och ineffektiv -- alldeles särskilt när det är
            medborgarnas pengar som förslösas. Sverige har redan världens
            dyraste skola per elev räknat, men gudarna skall veta att vi långt
            ifrån har den bästa och effektivaste skolan, eller högskolan.
          </note>
          <note>
            Ännu har ingen verksamhet effektiviserat och kvalitetssatsat
            utan konkurrens och yttre press.
          </note>
          <note>
            Omvandlingstryck kallas det i dag. Skolan och dess personal behöver
            ett mycket högt omvandlingstryck. Här räcker det inte med en blåslampa
            i baken, det krävs en tjutande jetmotor på toppvarv med tänd efterbrännkammare.
          </note>
          <note>
            Luttrade skolpolitiker talar desillusionerat om trögheten och
            inkröktheten inom skolans skyddade värld.
          </note>
          <note>
            Det är dags att vakna, Sveriges lärare! Vi skall ha
          </note>
          <note>
            Europas bästa skola, och då måste vi få Europas bästa lärare
            och skolfolk. Den egna bekvämligheten måste vika för sådant som
            präglar konkurrerande kunskapsföretag och kunskapsmiljöer, nämligen
            kreativitet, kvalitet, hög kompetens, viljan att skapa något nytt
            och bättre, viljan att se möjligheterna i stället för hindren,
            viljan att söka nya okonventionella lösningar osv.
          </note>
          <note>
            Att förneka att det finns en mycket stor effektiviseringspotential
            och ett stort utrymme för kvalitetshöjningar inom utbildningsvärlden
            är djupt okunnigt eller inkompetent.
          </note>
          <note>
            Komvux utgör ett väsentligt inslag i vårt utbildningssystem,
            men bedrivs förvisso till en del i former som inger starka betänkligheter.
            Jag vill därför understryka kommunernas stora och hela ansvar
            att tillse att det marginellt minskade sektorsbidraget inte drabbar
            eleverna i komvux, utan i stället utlöser kreativitet och effektivt
            nytänkande. Resultatet får självfallet inte bli att motiverade
            och ambitiösa komvuxelever som presterar goda studieresultat står
            utan studiemöjligheter.
          </note>
          <note>
            Det är inte heller någon hemlighet att det inom folkbildningen
            finns en både välvuxen och vildvuxen flora av aktiviteter som
            knappast kan kallas för utbildning, lika väl som det finns ensidigt
            indoktrinerande folkhögskolor. Det får icke vara alla medborgares
            skyldighet att betala dylika företeelser. De skall naturligtvis
            betalas av dem som finner dem värda att betala för.
          </note>
          <note>
            Investeringar i högkvalitativ utbildning är en satsning på framtida
            välstånd och utveckling både för den enskilde medborgaren och
            för samhället. Vi applåderar den inriktning som regeringen föreslår.
          </note>
          <note>
            Det är dock med viss oro -- och inte så liten förvåning -- som
            vi noterar diverse partitaktiska och yrkesegoistiska piruetter
            i bl.a. komvux- och folkbildningsdebatten från enskilda riksdagsledamöter
            i regeringspartierna. Dylik illojalitet har vi alltid funnit synnerligen
            klandervärd och omogen.
          </note>
          <note>
            Kostnadseffektiviteten och undervisningskvaliteten inom invandrarundervisningen
            är utomordentligt låg. Detta har framkommit i flera objektiva
            studier, och vi efterlyser krav från regeringens sida på effektivitet
            även inom detta område.
          </note>
          <note>
            Dess värre hyser vi inga större förhoppningar om att snabbt få
            en ändring till stånd. Heliga kor har det alltid varit svårt att
            få en saklig diskussion omkring -- åtminstone med dem som helgonförklarat
            kossorna.
          </note>
          <note>
            Anf. 66 LENA HJELM-WALLÉN (s)
          </note>
          <note>
            replik:
          </note>
          <note>
            Herr talman! Man skall allt vara bra långt ifrån skolans vardag
            och verklighet när man uttrycker sig som Stefan Kihlberg. Men
            står man tillräckligt långt ifrån det hela kan man naturligtvis
            tala om skolan som en skyddad miljö, om hur lärarna bara bryr
            sig om sin egen bekvämlighet och om det starka omvandlingstryck
            ''med turbo'' som nu behövs.
          </note>
          <note>
            Så snart man kommer in i en skola och ser vad som försiggår handlar
            det ju om människor, relationer och en skapande process, och där
            passar inte de här
          </note>
          <note>
            ''turbomotorerna'' -- med eller utan efterbrännkammare -- särskilt
            bra. Det måste vara människor som kan ge mycket av sig själva
            och som arbetar hårt, och det är också sådana som finns där.
          </note>
          <note>
            Och nog har det funnits ett omvandlingstryck i den svenska skolan.
            Det protesterades ju också ganska mycket mot det hårda omvandlingstrycket,
            och det märkte inte minst den socialdemokratiska regeringen. Nej,
            jag tror att man får gå fram på ett helt annat sätt än det som
            Stefan Kihlberg talar om.
          </note>
          <note>
            Det blir också avslöjande när man talar om komvux och tror att
            man kan ta bort 25 % av det statliga anslaget, som det nu är beräknat,
            utan att det skall få någon effekt. Jag har sedan förslaget lagts
            fram mött hundratals komvuxstuderande och även läst många brev
            från dem. Jag har fått se vilken betydelse den här utbildningen
            har för dem, men också vilket resultat regeringens förslag leder
            till.
          </note>
          <note>
            Många kommuner kan på grund av detta förslag inte starta en enda
            ny gymnasial komvuxutbildningskurs till hösten. Att då tala om
            att man kan garantera komvuxstuderande utbildning är nonsens.
            Det kommer man inte att klara med det förslag som nu föreligger.
            Man kan inte trolla i detta sammanhang, utan verkligheten måste
            gälla. Den verkligheten kan man få sig till livs om man besöker
            komvuxenheter, och det skulle jag vilja rekommendera Stefan Kihlberg
            att göra.
          </note>
          <note type="speaker">
            Anf. 67 STEFAN KIHLBERG (nyd) replik:
          </note>
          <note>
            Herr talman! Det är nästan rörande att bli omyndigförklarad av
            Lena Hjelm-Wallén. Det är inte bara så att jag har jobbat som
            lärare -- också inom komvux --, utan så sent som för en vecka
            sedan hälsade jag på hos komvux i Hallsberg. Låt oss börja, Lena
            Hjelm-Wallén, med att åtminstone respektera varandras kunskaper,
            inte bara omyndigförklara varandra.
          </note>
          <note>
            Jag är också pappa till tre barn, men har varit asocial nog att
            placera dem i något som socialdemokraterna har försökt likvidera
            sedan lång tid tillbaka, nämligen Samskolan i Göteborg, som enligt
            samstämmiga uppgifter, även från kloka socialdemokrater i Göteborg,
            är stadens bästa skola. Man har där bl.a. fått slåss mot Lena
            Hjelm-
          </note>
          <note>
            Walléns partibroder Lennart Bodström, som gjorde allt för att
            ta kål på den skolan.
          </note>
          <note>
            Men konkret kan vi konstatera att det inte bara är jag som tycker
            att skolan har en kolossal potential.
          </note>
          <note>
            En av Sveriges mera framstående ledarskapsforskare har anfört
            skolan som ett skräckexempel på total brist på ledarskap. Han
            tvekar inte en sekund att kalla den ett moras, och det är tyvärr
            riktigt. I många skolor kan man över huvud taget inte tala om
            ledarskap.
          </note>
          <note>
            Den s.k. skolledarutbildningen, som försökte räta upp litet av
            det här, anses bland fackfolk vara ett skräckexempel, en av de
            mest urusla ledarutbildningar som har presterats i vårt land,
            men naturligtvis inte den billigaste.
          </note>
          <note>
            Socialdemokraterna har ofta hyllat kunskapsföraktet, och många
            av dagens samhällsproblem är ett direkt resultat av detta. De
            s.k. reformerna och ambitionerna har inte sällan präglats mer
            av ideologiskt önsketänkande och drömmar om socialismens välsignelser
            än av kunskaper och respekt för alla medborgare, även icke LO-medlemmar.
            Tyvärr hittar vi nog de värsta exemplen just inom utbildningsområdet.
          </note>
          <note>
            Vad gäller den s.k. skolforskningen: Titta på skolforskning utomlands,
            Lena Hjelm-Wallén! Man har där forskare av en litet annan kaliber
            än vad vi i Sverige kan generera, beroende på att vi har kvalitetsproblem
            även på högskolor och universitet, med bristande forskarresurser
            och annat. Allt detta hänger ihop, tyvärr.
          </note>
          <note>
            Anf. 68 LENA HJELM -- WALLÉN (s)
          </note>
          <note>
            replik:
          </note>
          <note>
            Herr talman! Jag vill vad gäller ledarskapsfrågorna nog ge Stefan
            Kihlberg delvis rätt. Där kunde det förvisso vara bättre ställt
            än vad det fortfarande är.
          </note>
          <note>
            Vi har en ledarstruktur och ett sätt att leda skolan som skulle
            kunna förändras ganska mycket.
          </note>
          <note>
            När sedan Stefan Kihlberg går tillbaka till ett skriftligt material
            för att komma med elakheter mot socialdemokratin säger han att
            vi har ett kunskapsförakt och att vi inte bryr oss om utbildning.
            Det begrepp som han började tala om,
          </note>
          <note>
            ''kunskap är makt'', har för socialdemokratin stått som i eldskrift.
            Det var de som inte hade haft tillgång till kunskap som en gång
            grundade arbetarrörelsen, och de fick genom åren lära sig vad
            kunskap betyder. Har man inte tillgång till pappas plånbok för
            att få makt och myndighet, får man skaffa sig kunskaper. Det har
            vi lärt oss inom arbetarrörelsen. Det är något som arbetarklassen
            verkligen har fått lära sig.
          </note>
          <note>
            Sedan har vi fortsatt att kämpa för utbildning åt alla. Det är
            grundläggande för oss, och nu gäller det också att kämpa för rätten
            till utbildning för de vuxna kortutbildade, det som nu är ifrågasatt.
            Det blir ifrågasatt om man skär ned resurserna på det sätt som
            regeringen föreslår. Flera regeringspartier vill tydligen inte
            längre vara med, men förslagen får uppenbarligen fullt stöd av
            Ny Demokrati.
          </note>
          <note type="speaker">
            Anf. 69 STEFAN KIHLBERG (nyd) replik:
          </note>
          <note>
            Herr talman! Vi är helt överens om att kunskaper är nyckeln till
            praktiskt taget allting, men just därför, Lena Hjelm-Wallén: Titta
            i backspegeln!
          </note>
          <note>
            Problemen inom den svenska skolan i dag kan väl rimligen inte
            någon ha större ansvar för än det parti som enligt den socialdemokratiske
            partiledaren har regerat under 43 av de senaste 50 åren. Jag skulle
            skämmas över att se resultatet av detta.
          </note>
          <note>
            Jag tvivlar inte på de goda föresatserna, men det är uppenbart
            för var och en vad resultatet har blivit.
          </note>
          <note>
            Om det nu vore sant att ni värnar om kunskaper på det sätt som
            angavs, varför har ni systematiskt förhindrat pedagogiska experiment
            utanför kollektiv- och planekonomiska lösningar och systematiskt
            förföljt privatskolor, enskilda skolor och fristående skolor?
          </note>
          <note>
            Att Samskolan i Göteborg klarade sig, berodde på att den stöttades
            av vänstern och socialdemokraterna lokalt, för där hade man upptäckt
            att denna skola tog sig an just problembarn som den vanliga skolan
            inte klarade.
          </note>
          <note>
            Den gjorde det bra och gör det fortfarande. Det är precis det
            här som vi vill åstadkomma genom att tillåta många olika varianter.
          </note>
          <note>
            Vi var på Handelshögskolan i går och fick höra
          </note>
          <note>
            Staffan Burenstam Linder berätta att det finns bara en sak som
            genererar hög kvalitet inom utbildningsväsendet, och det är konkurrens
            och valfrihet. Det vill vi ha för alla -- vuxna, kvinnor,
          </note>
          <note>
            LO-medlemmar, alla medborgare i Sverige.
          </note>
          <note type="speaker">
            Anf. 70 BJÖRN SAMUELSON (v):
          </note>
          <note>
            Herr talman! Det är väldigt populärt i skolorna att formulera
            rim av det slag som också förekom under valrörelsen, och då kan
            man ju säga så här:
          </note>
          <note>
            Alla i kammaren debatterar skola utom Per,
          </note>
          <note>
            för han är inte här.
          </note>
          <note>
            Men Beatrice
          </note>
          <note>
            får förklara politiken på något vis.
          </note>
          <note>
            Herr talman! För oss i vänsterpartiet handlar skolan inte bara
            om att ge eleverna s.k.
          </note>
          <note>
            baskunskaper. Vi menar att det inte räcker med att ha som mål
            att barnen skall få lära sig räkna, läsa och skriva. Vi tycker
            att det är alldeles för låga ambitioner. Det uttrycker också en
            snedvriden syn på lärare, elever och annan personal i skolan vad
            gäller deras förmåga.
          </note>
          <note>
            Att definiera kunskap som något som finns bara inom snäva ämnesgränser
            är ett bevis för torftig bildningsuppfattning. Det är att säga
            att bildning i sig inte har särskilt stort egenvärde. Det är att
            vägra att se att elever, lärare, föräldrar och skolpersonal är
            individer. Det är att blunda för att människor i skolan har olika
            erfarenheter och funderingar, som kan återspeglas i skolan, om
            vi verkligen vill.
          </note>
          <note>
            Därför är det fel att tro att profilering i skolverksamhet kan
            stämplas in på en hel skola.
          </note>
          <note>
            Det är i klassrummet profilering av en samlad verksamhet sker
            bäst.
          </note>
          <note>
            I dag utvecklas utbildningspolitiken på många områden tvärt emot
            vad vi inom vänstern vill. Vi menar bl.a. att utbildningspolitik
            är ett viktigt område för att söka fördjupa demokratin och eftersträva
            rättvisare fördelning i det samhälle vi lever i. Och det gör man
            definitivt inte bäst genom att skära ner komvux och folkhögskoleverksamheten.
            Därför säger vi nej till regeringens nedskärningspolitik på skolans
            område. Dessa områden borde snarare byggas ut i ett modernt och
            kulturellt välutvecklat samhälle.
          </note>
          <note>
            Var det Europas bästa skola det hette i oktober
          </note>
          <note>
            1991?
          </note>
          <note>
            Vi anser att skolan är en god investering för samhället, att
            barn och ungdomar är vårt samhälles verkliga tillgångar. En sådan
            utgångspunkt innebär bl.a. att vi hävdar att vuxna har ansvar
            för att skolmiljön är så god som möjligt. Därför fördömer vi regeringens
            indragning och borttagande av pengar som skulle gå till upprustning
            av arbetsmiljön i våra skolor, en förlust på drygt fyra miljarder
            kronor för skolan.
          </note>
          <note>
            Detta är en näst intill oansvarig skolpolitik. Det är en sämre
            form av dubbla budskap till både elever och andra i skolan. Mot
            skyldigheter såsom skolplikten måste svara vissa rättigheter.
            En sådan rättighet är en bättre arbetsmiljö i skolan. Och denna
            nedskärning gör regeringen i tider av fruktansvärt hög byggarbetslöshet.
            Det är häpnadsväckande. Var det Europas bästa skola det hette
            i oktober 1991?
          </note>
          <note>
            Vi vill förbättra undervisningens kvalitet. Särskilt i gymnasieskolan
            är detta nödvändigt. Speciellt angeläget är detta för att bidra
            till att bryta den sociala snedrekryteringen till högskolestudier.
            Vi arbetar dessutom för en kraftig ökning av antalet studenter
            som går vidare till högskolan och helst forskarstudier. Detta
            behöver Sverige.
          </note>
          <note>
            Regeringen motarbetar våra ambitioner.
          </note>
          <note>
            Regeringen försvårar bl.a. en hög kvalitet inom de naturvetenskapliga
            och tekniska utbildningarna på gymnasienivån genom att ta bort
            utrustningsbidraget till sådan utbildning i gymnasieskolan. Vidare
            försämrar regeringen möjligheten för fler ungdomar att gå vidare
            till högskolestudier genom att bromsa upp reformeringen av gymnasieskolan.
            Var det Europas bästa skola det hette i oktober 1991?
          </note>
          <note>
            Herr talman! Jag återkommer i repliker om de mer immateriella
            systemskiften som nu aviseras för skolans del från regeringen.
          </note>
          <note>
            Avslutningsvis vill jag göra två konstateranden. För det första
            drabbar regeringens nedskärningspolitik på skolans område framför
            allt de människor som redan har svårt att hävda sin rätt i det
            svenska utbildningssystemet. För det andra kan jag efter mer än
            tio år som aktiv utbildningspolitiker här i riksdagen konstatera
            följande.
          </note>
          <note>
            Vi har eftersträvat så breda samförståndslösningar som möjligt
            inom utbildningspolitiken. Vi har kunnat åstadkomma flera goda
            uppgörelser i riksdagens utbildningsutskott och i denna kammare.
            Ofta har centern och även folkpartiet varit med i den gemensamma
            majoriteten. Men under hela 80-talet har moderaterna bedrivit
            en konfrontationspolitik på skolans område. Nu iscensätts denna
            politik och blir en realitet genom att moderaterna skapat fullständig
            kontroll över utbildningsdepartementet.
          </note>
          <note>
            Det är bara att beklaga detta systemskifte. Det är inte till
            gagn för skolutvecklingen i en kulturnation.
          </note>
          <note>
            Att inte slöjd, barnkunskap och hemkunskap hör hemma i en kulturnation
            har jag väldigt svårt att förstå.
          </note>
          <note>
            Allra sist: Nydemokraten Kihlberg hävdade att man skall vara
            försiktig med fakta. Ja, jag tycker också att man skall försöka
            vaska fram det som är alldeles rätt och riktigt. När Kihlberg
            hävdar att
          </note>
          <note>
            Sverige har världens dyraste skola, tror jag att han är illa
            ute i fråga om fakta. Faktum är att vi har inte ens Nordens dyraste
            skola, om man får tro statskontorets utredningar.
          </note>
          <note type="speaker">
            Anf. 71 STEFAN KIHLBERG (nyd) replik:
          </note>
          <note>
            Herr talman! Jag beklagar om statens egna utredningsorgan och
            myndigheter har fel. Jag kan inte gå i god för hur det är med
            den saken. Möjligen är jag blåögd, men jag litar på de uppgifter
            jag får från svenska statliga myndigheter. Det är de som har försett
            oss med materialet.
          </note>
          <note>
            Offentlig statistik visar att Sverige har världens dyraste skola
            -- per elev räknat, det är viktigt. USA
          </note>
          <note>
            investerar naturligtvis fler kronor, men per elev räknat har
            Sverige världens dyraste utbildning.
          </note>
          <note>
            Jag blir trött när jag hör den i mitt tycke väldigt grova förenklingen
            att en given summa pengar ger en given kvalitet. Minskar man summan
            pengar, sänker man kvaliteten, heter det. Jag tvekar inte att
            kalla det för ett ganska enfaldigt och förenklat resonemang, för
            det är naturligtvis inte så -- det vet var och en som kan hantera
            exempelvis sin egen veckopeng. T.o.m. små barn lär sig att köpa
            godis eller vad det nu är där de får mer för pengarna, och det
            är vad det handlar om.
          </note>
          <note>
            Det resonemang som Björn Samuelson gör sig till tolk för är utbrett
            i den offentliga sektorn i Sverige, inte minst inom skolvärlden:
            Minskar man pengarna, så sjunkter kvaliteten. Men den som påstår
            det vet inte mycket om effektivitet och rationalisering.
          </note>
          <note>
            Skulle Volvo resonera på det sättet -- där har man dragit ner
            avsevärt mer än 10--15 % i rationaliseringar -- hade företaget
            dragit den minst sagt obegåvade slutsatsen att då skulle det inte
            längre tillverka några bilar eller, enligt en litet mildare variant,
            strunta i att sätta in baksäten och nöja sig med att montera bara
            tre hjul. En sådan bil går ju inte att sälja! Nej, men det är
            precis så den offentliga sektorn har jobbat i decennier.
          </note>
          <note>
            Man låter konsumenten/kunden eller skolbarnen drabbas, och så
            får man de bisarra effekterna att man drar in på skolmjölk och
            skolböcker, när man i stället skall ge sig på produktiviteten
            hos lärarna, administrationen och att försöka hitta nya lösningar,
            med det självklara målet att eleverna/kunderna inte skall drabbas.
          </note>
          <note>
            Vi tycker att det är oetiskt och omoraliskt att inte ständigt
            sträva efter att få maximal utdelning för pengarna, speciellt
            när det är andras pengar.
          </note>
          <note type="speaker">
            Anf. 72 BJÖRN SAMUELSON (v) replik:
          </note>
          <note>
            Herr talman! Jag trodde och tror fortfarande att statskontoret
            tillhör de offentliga myndigheter och verk som finns i Sverige.
            Jag vet inte om det är annorlunda numera.
          </note>
          <note>
            Man pratar om en process hos människor och gör jämförelser med
            Volvo. Jag har svårt att sätta likhetstecken mellan en bilfabrik
            och verksamheten i en skola. Jag skulle vilja ha litet närmare
            förklarat för mig vad Kihlberg ser för likheter mellan levande
            människor, barn, och ett monteringsband för att framställa en
            automobil.
          </note>
          <note>
            Självfallet vill vi inte slösa bort samhällets pengar.
          </note>
          <note>
            Men vår syn på utbildning och vilken effekt den kan ha för ett
            samhälles utveckling skiljer sig helt från den som Ny Demokrati
            har.
          </note>
          <note>
            Vi menar att utbildnings- och skolverksamhet kan vara ett instrument
            för att utjämna klyftor i ett samhälle. Det är därför som vi säger
            att vuxenutbildningen inte behöver mindre pengar än i dag. Okej,
            det kan finnas områden inom vuxenutbildningen där pengarna skulle
            kunna användas litet mer effektivt.
          </note>
          <note>
            Men när det gäller vuxenutbildningen i Sverige är det fråga om
            det samlade behovet. Här kan man se vad t.ex. statens industriverk
            sade för ett år sedan i sin utredning om den samlade kompetensen
            ute i industrin. Det talar för att egentligen gå åt det motsatta
            hållet. Det behövs ett ökat antal kronor att satsa på den svenska
            vuxenutbildingen.
          </note>
          <note>
            Det är slöseri att inte ta till vara människors önskan om egen
            utvecklad kompetens och kunskap, när den drivkraften finns utan
            konkurrens.
          </note>
          <note type="speaker">
            Anf. 73 STEFAN KIHLBERG (nyd) replik:
          </note>
          <note>
            Herr talman! Ja, visst finns kraften och viljan till utveckling,
            att växa redan från början, hos varje människa som föds i hela
            denna värld. Men det tråkiga är att denna växtkraft upphör för
            många när de träffar på den svenska grundskolan. Det upprör mig
            i mitt innersta.
          </note>
          <note>
            Ibland pratar man om kokosnötter. De ser ganska livlösa ut. Men
            om de kommer i rätt miljö är de inte livlösa. Då utvecklas de
            och växer ganska snabbt.
          </note>
          <note>
            Det finns tyvärr många sådana kokosnötter i den svenska skolan.
            Det beror på att miljön inte stimulerar till utveckling.
          </note>
          <note>
            Jag tror inte att det är någon skillnad på Björn
          </note>
          <note>
            Samuelsons och mitt synsätt när det gäller att ge varje människa
            denna chans att utvecklas.
          </note>
          <note>
            Skillnaden är att jag vill gå så mycket längre och tror att det
            går att skapa en utvecklingskraft och kvalitet som gör att människor
            kan utvecklas mer --
          </note>
          <note>
            om det finns en valfrihet för människorna att välja mellan bra
            och högkvalitativa utbildningar.
          </note>
          <note>
            Vad beror det på att i varje studie av utbildningar, vare sig
            det är på förskole-, grundskole-, gymnasieeller akademisk nivå,
            är det nästan undantagslöst de privata konkurrensutsatta utbildningarna
            som visar upp den i särklass högsta kvaliteten? Det är ingen tillfällighet.
            Det vet Björn
          </note>
          <note>
            Samuelson också. Handelshögskolan i Stockholm anses utan konkurrens
            ha den bästa akademiska utbildningen för civilekonomer. Det är
            något som erkänns på de andra högskolorna. Vad är orsaken?
          </note>
          <note>
            Jo, den är uppenbar.
          </note>
          <note>
            Vi ser samma sak i alla länder där denna situation finns. Hade
            det varit så väl att vi hade tagit vara på de pengar som investerats,
            hade vi haft en mycket bättre utbildning.
          </note>
          <note type="speaker">
            Anf. 74 BJÖRN SAMUELSON (v) replik:
          </note>
          <note>
            Herr talman! Ett så generellt påstående som att växtkraften upphör
            när unga människor börjar i den svenska grundskolan ställer jag
            inte upp på. Jag tycker att det är slarvigt av en ansvarig utbildningspolitiker
            att häva ur sig något sådant.
          </note>
          <note>
            Stefan Kihlberg säger att problem löses med hjälp av konkurrens.
            Men konkurrens förutsätter, till slut, vinnare och förlorare.
            Jag skulle vilja att
          </note>
          <note>
            Stefan Kihlberg vid något senare tillfälle utvecklar det påståendet.
          </note>
          <note>
            Vid vilken nivå på anslagen till den svenska skolan går smärtgränsen?
            Hur mycket mindre behöver den svenska skolan i anslag? Räcker
            det inte med de
          </note>
          <note>
            5 miljarder kronor skolan förlorade under 80-talet?
          </note>
          <note>
            Vi vet att det finns stora behov inom skolans område. Det har
            vi hävdat från vänsterpartiets sida.
          </note>
          <note>
            Det handlar om arbetsmiljön, utrustningen och läromedlen. Vi
            har lagt fram en rad förslag när det gäller t.ex. att reda upp
            eländet med lektionspassen.
          </note>
          <note>
            Låt skolorna få vara självförvaltande. Släpp in unga människor
            i planeringen av skolans verksamhet.
          </note>
          <note>
            Det tycker vi gott kan vara en del av inlärningsprocessen --
            inte en belastning. Det här är exempel på ökad effektivitet. Men
            det är också exempel på ökad delaktighet. En ökad delaktighet
            går inte ihop med en ökad konkurrens, som bl.a.
          </note>
          <note>
            Ny Demokrati vill ha.
          </note>
          <note>
            Tredje vice talmannen anmälde att Stefan Kihlberg anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 75 Statsrådet BEATRICE ASK (m):
          </note>
          <note>
            Herr talman! Den utbildningspolitiska debatten präglas för ögonblicket
            mest av regeringens budgetproposition. Det är naturligt att det
            är så.
          </note>
          <note>
            Budgeten är ju, vare sig man vill det eller inte, en viktig fråga
            även för utbildningen. Trots att staten inte längre står ens för
            huvuddelen av de totala kostnaderna för grundskolan och det frivilliga
            skolväsendet, är givetvis riksdagens beslut och signaler av stor
            betydelse.
          </note>
          <note>
            Regeringens ambitioner när det gäller utbildningen är höga. Det
            totala anslaget ökar. Vi slår vakt om barn- och ungdomsutbildningen,
            och vi åstadkommer en kraftfull satsning på högre utbildning och
            forskning. Skälen för detta är uppenbara.
          </note>
          <note>
            Alla barn i vårt land skall garanteras en god grundutbildning.
            Vi skall ha en modern vidareutbildning inom gymnasieskolan. De
            beslut om en ny gymnasieskola som riksdagen fattade förra året
            ligger fast. Min bedömning är att kommunerna i förväntad omfattning
            påbörjar införandet fr.o.m. nästa läsår.
          </note>
          <note>
            Behovet av att utöka antalet platser inom universitets- och högskoleutbildningar
            är också väl dokumenterat. Produktivitetsdelegationens betänkande
            påpekar brister med dagens situation.
          </note>
          <note>
            Man konstaterar att industrianställda i Sverige har lägre utbildning
            än kolleger i andra konkurrentländer, att antalet utexaminerade
            från högskolan är relativt litet, att en oproportionerligt stor
            andel av de högskoleutbildade går till den offentliga sektorn
            och att systemet för dimensionering av den högre utbildningen
            är stelt.
          </note>
          <note>
            Det är uppenbart att arbetet för att ge Sverige en ny start måste
            inkludera en kraftfull satsning på högskolan.
          </note>
          <note>
            För att kunna prioritera barn, ungdom och högskola inom de ramar
            som regeringen bedömt att ekonomin tål, har vi tvingats spara.
            Regeringens förslag innebär bl.a. besparingar på den kommunala
            vuxenutbildningen och anslaget till folkbildning. När det gäller
            komvux görs besparingen på sektorsbidraget, som ges till kommunerna
            för utbildning. Det handlar för kommunerna om en neddragning av
            sektorsbidraget med 1 %. Räknar man på komvux totala kostnader,
            ligger den föreslagna neddragningen på 10--15 %. Förslaget påverkar
            kommunerna olika beroende på komvux omfattning och struktur. En
            hel del av de exempel som tas upp i debatten inkluderar dessutom
            icke oväsentliga kommunala besparingsförslag på sagda utbildning.
            Det gör naturligtvis effekterna ganska stora.
          </note>
          <note>
            För folkbildningsverksamhetens del handlar besparingen om 306
            milj.kr. av ett totalt anslag om
          </note>
          <note>
            1,842 miljarder kronor. För såväl folkhögskolor som studieförbund
            är givetvis varje besparing kännbar. Men besparingar är alltid
            kännbara och trots allt nödvändiga i det ekonomiska läge som
          </note>
          <note>
            Sverige befinner sig i. Debatten om de olika budgetförslagen
            får vi säkert anledning att återkomma till.
          </note>
          <note>
            Riksdagens absolut viktigaste uppgift när det gäller utbildningspolitiken
            är inte budgeten, utan att fastställa och följa upp de nationella
            målen för undervisningen. Det är riksdagen som skall ange ramarna
            för den utbildningsverksamhet som skall bedrivas.
          </note>
          <note>
            Jag är övertygad om att den uppgiften har blivit än mer väsentlig
            med anledning av den omfattande decentralisering av skolväsendet
            som pågår. Det gäller givetvis alla skolformer, men framför allt
            grundskolan.
          </note>
          <note>
            Den allmänna skolplikten ålägger oss ett mycket stort ansvar.
            I den stund vi bestämde oss för att i anspråk ta nästan nio år
            av varje barns liv, tog vi också på oss plikten att kunna se varje
            sextonåring i ögonen på avslutningsdagen. När vi gör det, skall
            eleven och skolan vara överens om att det har varit väl använd
            tid som berikat och utvecklat alla de förutsättningar som finns
            i varje barn. Vi har icke nått dit än! Men att göra det är en
            bra definition på vad vi menar med att skapa Europas bästa skola.
          </note>
          <note>
            De nya direktiven till läroplanskommittén är centrala. Morgondagens
            skola måste ge bättre studieresultat än dagens. Kunskapsnivåerna
            skall höjas. Men det är inte det enda som skall åstadkommas. Vi
            måste dessutom se till att skolans innehåll ger eleverna rätt
            kunskaper i ett föränderligt samhälle. Om vi skall klara det,
            behöver vi kunniga lärare. Ingenting kan vara viktigare. Men vi
            måste dessutom se till att läroplanerna utformas så att undervisningen
            tar hänsyn till barns och ungdomars utveckling och inlärningsförmåga.
          </note>
          <note>
            Viktiga frågor som nu skall analyseras är om undervisningen i
            främmande språk kan tidigareläggas och hur språkkunskaperna kan
            fördjupas hos alla elever. En annan fråga gäller om undervisningen
            i naturvetenskapliga och tekniska ämnen bör tidigareläggas. Det
            finns forskning som visar på att undervisningen i dessa ämnen
            i dag börjar för sent och att det framför allt är till nackdel
            för flickorna. Detta och mycket annat skall läroplanskommittén
            fundera över.
          </note>
          <note>
            Jag vill speciellt framhålla två punkter där regeringen är väldigt
            tydlig. Den ena gäller likvärdigheten i undervisningen, och den
            andra elevernas förhållande till sina studier. När det gäller
            likvärdigheten har vi övertygats om att det är väsentligt att
            statsmakten är tydlig och klar i relationerna till skolorna.
          </note>
          <note type="speaker">
            Anf. 76 BJÖRN SAMUELSON (v) replik:
          </note>
          <note>
            Herr talman! Vice statsministern har ju nu gått ut och sagt att
            han vill ha backning från riksdagens sida i fråga om vuxenutbildningen.
            Det vore intressant att av Beatrice Ask få höra, med hur mycket
            man vill ha backning.
          </note>
          <note>
            Det gäller att ha kunniga lärare, säger Beatrice
          </note>
          <note>
            Ask. När vi i utbildningsutskottet arbetade med förslaget till
            ny lärarutbildning -- det är inte det förslag som kom från regeringen
            och som sedan blev riksdagens beslut -- sade moderaterna att det
            var fel och att man nog ansåg att man kunde ha kvar den gamla
            lärarutbildningen.
          </note>
          <note>
            Nu uppfattar jag en kritik gentemot skolan och kunnigheten hos
            lärarna från Beatrice Ask. Detta gäller ju i så fall de gamla
            lärarna, de som har varit verksamma ända fram till i höst, när
            väl den första kullen av den nya sortens lärare gick ut. Om det
            brister i kunskapsöverföring tror jag inte att det alldeles självklart
            beror på vilken lärarutbildning man har, den nya eller den gamla.
          </note>
          <note>
            Jag tycker inte heller om att man säger att den svenska skolan
            brister så kraftigt när det gäller ämneskunskaper. Jag har inte
            den uppfattningen.
          </note>
          <note>
            Jag har själv varit verksam inom skolan. Jag har själv gått igenom
            grundskolan, och jag har barn som går i skolan.
          </note>
          <note>
            Däremot är den svenska skolan känd för att vi lyckats med en
            internationellt sett mycket hög bildningsnivå. Det är något som
            vi skall vara rädda om, eftersom också det har effekter. Slå nu
            inte sönder denna gemensamhet genom att, som ni skriver på s.
            8 i budgetpropositionen, lyfta in nivån
          </note>
          <note>
            ''excellens''.
          </note>
          <note>
            Vi vill från vänsterpartiet att pengarna från löntagarfonderna
            skall gå in i och förstärka pensionssystemet. Vi förstår att det
            i riksdagen inte finns en majoritet för det förslaget. Nu sägs
            det att en del av dessa medel skall gå till forskning och högre
            utbildning. Om man nu vill sörja för en utveckling av högskolan,
            vore det då inte på sin plats att också grundskolan och gymnasieskolan
            finge ta i anspråk en del av de medel som eventuellt lösgörs när
            man nu, om man får tro Beatrice Ask, ändå tvingas att göra nedskärningar
            när det gäller arbetsmiljön och utrustningsbidraget till gymnasieskolan?
            Detta hänger ju ihop, det är fråga om kommunicerande kärl.
          </note>
          <note>
            Anf. 77 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! Regeringen ägnar sig inte åt att kritisera dagens
            skola, men det finns enskilda saker som vi tycker att man skall
            kritisera. Vi har många bra skolor i Sverige, men vi har också
            många som fungerar mindre bra. Vad det handlar om när vi diskuterar
            bl.a. lärarnas kunskap är inte att vi kritiserar det som är eller
            det som var i går, utan vi konstaterar att det förmodligen inte
            räcker till för morgondagen. Vi talar om en läroplan som skall
            gälla in på 2000-talet.
          </note>
          <note>
            Jag skall ta ett enda konkret exempel. Vare sig man har gått
            den gamla eller den nya lärarutbildningen för barn i de lägre
            årskurserna saknar man gedigen utbildning i främmande språk, och
            någon sådan kan vi kanske inte heller begära. I barnens språkmiljö
            förekommer det en väldans massa utländska ord.
          </note>
          <note>
            Jag uppfattar och inbillar mig att det för den lärare som skall
            stödja barns språkutveckling -- vare sig man nu skall undervisa
            i engelska tidigt eller inte --
          </note>
          <note>
            och arbeta med dessa barn i morgondagens samhälle, som kommer
            att vara än mer internationellt, är en brist att inte ha en bättre
            grund att stå på när det gäller språkkunskaperna.
          </note>
          <note>
            Det är en typ av kunskaper som jag tror att man måste förstärka
            i lärarutbildningen för att utbildningen skall motsvara morgondagens
            krav.
          </note>
          <note>
            Jag är övertygad om att ni kan finna många fler exempel.
          </note>
          <note>
            Det pågår en diskussion om vad man skall göra med fondpengarna,
            och det finns mer än ett förslag -- det kan man konstatera. Jag
            tror att det är viktigt att faktiskt hålla fast vid att man skall
            satsa på högre utbildning och forskning, men jag kan försäkra
          </note>
          <note>
            Björn Samuelson om, att om det är något jag ägnar mig åt så är
            det att göra allt som går för att se till att vi värnar barn-
            och ungdomsutbildningen. För mig finns det absolut ingenting som
            är viktigare.
          </note>
          <note>
            Bengt Westerberg har sagt att han är tveksam till besparingarna
            i fråga om komvux. Även jag såg på
          </note>
          <note>
            TV i går. Nu har vi i dag haft en allmänpolitisk debatt. Faktum
            är att vi har diskuterat komvux och en hel del annat mer än en
            gång i regeringen; vi för en mycket konstruktiv debatt där. Jag
            har inte haft möjlighet att diskutera eventuella nya intressanta
            förslag på det här området. Vi skall ha regeringssammanträde i
            morgon, och jag tänkte att vi då skulle ta upp den diskussionen.
            Regeringen känner sig dock inte låst i alla lägen, även om jag
            i detta fall inte kan tänka mig att ta pengar ifrån barn och ungdomar
            för att lägga på komvux.
          </note>
          <note type="speaker">
            Anf. 78 TREDJE VICE TALMANNEN:
          </note>
          <note>
            Jag vill erinra om att när vi införde den här duellmetoden var
            vi också överens om att vi görligaste mån skulle ta repliker från
            våra bänkar för att spara tid vid långa förhandlingar.
          </note>
          <note type="speaker">
            Anf. 79 BJÖRN SAMUELSON (v) replik:
          </note>
          <note>
            Herr talman! Jag är snabb och rask.
          </note>
          <note>
            Detta med språkkompetensen som Beatrice Ask tar upp är intressant.
            Jag tycker att språket är mycket viktigt. Det talar om varifrån
            du kommer, var du befinner dig, vem du är och kanske t.o.m.
          </note>
          <note>
            vart du är på väg. -- vem vet?
          </note>
          <note>
            När man talar om vikten av att öka utbildningsutbudet och kompetensen
            i främmande språk vill jag framhålla att det är anmärkningsvärt
            att moderaterna under hela den tid som har gått sedan vi fattade
            beslut om den nya lärarutbildningen har varit ett av de partier
            som konsekvent har motsatt sig förslag från mitt parti och centerpartiet
            om att ge de s.k. tidigarelärarna kompetens i engelska. Det är
            mycket märkligt.
          </note>
          <note>
            Anf. 80 LENA HJELM-WALLÉN (s)
          </note>
          <note>
            replik:
          </note>
          <note>
            Herr talman! Beatrice Ask har många vackra ord att säga om målet
            för skolan och om allt det hon vill genomföra. Det finns nog anledning
            att instämma i det mesta. Det tycks mig emellertid som om hon
            på något sätt inte förstod konsekvenserna av sitt eget handlande.
            Alla dessa vackra ord om målen stämmer inte överens med åsikten
            att man skall ämnessplittra skolan, återföra gammal traditionell
            ämneslärarutbildning, ha lätt mätbara kunskaper och börja betygsätta
            eleverna redan från årskurs 1.
          </note>
          <note>
            På väsentliga områden kommer den allsidiga utveckling av eleverna
            som vi önskar att omöjliggöras genom att t.ex. ämnena slöjd och
            hemkunskap försvinner. Jag skulle vilja höra litet synpunkter
            på det från Beatrice Ask.
          </note>
          <note>
            Det är klart att Beatrice Ask inte vill tala så mycket om kostnader
            och statsbidrag. Det är bra att
          </note>
          <note>
            Beatrice Ask säger att gymnasiereformen skall genomföras. Den
            skall dock genomföras med en besparing på 583 miljoner enligt
            regeringens eget förslag i budgetpropositionen. Vad blir det då
            för kvalitet på reformen?
          </note>
          <note>
            Beatrice Ask talar om nödvändiga besparingar.
          </note>
          <note>
            Gäller detta fortfarande komvux? Här finns så många olika besked
            från regeringens sida att jag tycker att det vore klädsamt om
            skolministern i riksdagens allmänpolitiska debatt kunde ge ett
            besked i den frågan. Eller tänker hon bara avvakta den fanflykt
            som nu sker från den tidigare regeringslinjen och se hur det blir?
          </note>
          <note>
            Anf. 81 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! När det gäller gymnasiereformen gör vi ingen besparing.
            Däremot skjuter vi på ökningen av anslaget ett år. Flera kommuner
            som jag har varit i kontakt med kommer att genomföra de saker
            vi hade tänkt trots det här beslutet. Jag tror fortfarande att
            det kommer att hålla.
          </note>
          <note>
            Lena Hjelm-Wallén säger att jag använder många vackra ord, och
            hon tror inte att jag förstår konsekvenserna av vårt handlande.
            Hon är kritisk till att vi inte vill ha block i läroplanen utan
            i stället ämnen. Om jag vore socialdemokrat skulle jag vara litet
            självkritisk. Vad har hänt med blocken? Jo, det visar sig att
            elever på vissa skolor helt missar ett ämne.
          </note>
          <note>
            Göteborgs universitet har gjort en mycket intressant undersökning.
            En tredjedel av eleverna på mellanstadiet hade inte fått den samhällskunskapsundervisning
            som de skulle ha. I
          </note>
          <note>
            andra fall fann man att eleverna inte hade fått den undervisning
            i religionskunskap som riksdagen hade uttalat att de skulle få.
            Så här slår det fram och tillbaka.
          </note>
          <note>
            Om man från riksdagen bestämmer sig för att vissa moment eller
            ämnen är centrala, är det mycket viktigt att man tydligt anger
            det och ser till att det går att utvärdera att eleverna faktiskt
            har fått dessa kunskaper. Detta innebär inte -- vilket jag faktiskt
            trodde att Lena Hjelm-Wallén förstod -- att lärarna nödvändigtvis
            skall undvika att samarbeta med varandra, tvärtom. Jag har aldrig
            hört att någon som tycker att tema- eller blockundervisning är
            central som anser att det skulle ge eleverna mindre kunskaper.
            Tvärtom säger många att det är ett bra sätt att undervisa på.
            Det är fullt möjligt och ofta säkerligen nödvändigt. Det är fråga
            om tydligheten från riksdagens sida, och det gäller att garantera
            att alla barn får vissa kunskaper. Det är detta som läroplansarbetet
            handlar om. Det är huvudpoängen med att se till att vi får tillbaka
            ämnena.
          </note>
          <note>
            Många lärare blir bekymrade när de har gjort sin terminsplanering,
            eftersom det dyker upp en mängd aktiviteter som inkräktar på lektionstimmarna.
            Det jag ingen riktig ordning.
          </note>
          <note>
            Därför vill jag nu använda samma metod som min socialdemokratiske
            företrädare gjorde på gymnasiet, dvs att ha en garanterad undervisningstid.
            Det är bra att säga att man i alla fall skall hinna med vissa
            avsnitt. Det ger lärarna förutsättningar att göra en bra planering.
            Det tycker jag är mycket bra.
          </note>
          <note>
            Diskussionen om teoretiska och praktiska ämnen är oerhört sorglig.
            Flera talare har pratat om slöjd, hemkunskap och barnkunskap.
            I direktiven säger vi ingenting annat än att läroplanskommittén
            skall fundera över konsekvenserna av om några ämnen icke kommer
            att vara obligatoriska ämnen i framtiden. Skälet är att om allt
            skall vara precis som det är i dag, kommer vi inte att få något
            utrymme för ökat tillval. Jag skall i ett senare inlägg återkomma
            med synpunkter på frågan om praktiska och teoretiska ämnen. Den
            behöver nog redas ut.
          </note>
          <note>
            Anf. 82 LENA HJELM-WALLÉN (s)
          </note>
          <note>
            replik:
          </note>
          <note>
            Herr talman! Jag tror verkligen att den behöver redas ut. Hela
            Skolsverige har uppfattat regeringens signal att slöjd och hemkunskap
            inte längre skall återfinnas som obligatoriska ämnen.
          </note>
          <note>
            Vill Beatrice Ask dementera det, skall ingen bli gladare än jag.
          </note>
          <note>
            Man får kanske vara både glad och nöjd med att skolministern
            säger att man inte skall förbjuda lärarna att undervisa utifrån
            verkligheten eller på ett ämnesövergripande sätt. Jag hade väl
            inte heller trott att det var fråga om ett förbud. Signalen från
            regeringen är helt klart att man vill satsa på det ämnesuppsplittrade
            och ämnesindelade. Det systemet kan man se mycket tydligt i de
            gamla kommuniststaterna, medan länder som USA och
          </note>
          <note>
            Storbritannien inte alls har det på områdena naturorientering
            och samhällsorientering. Det här är signaler som går igen både
            i läroplansarbetet och när man vill riva upp lärarutbildningen,
            som fungerar väl därför att man vill ha en annan.
          </note>
          <note>
            Det är i detta sammanhang som jag inte tror att skolministern
            riktigt förstår konsekvenserna av de ord hon som skolminister
            uttalar och vilka signaler de innebär ute på fältet och i alla
            sammanhang där utbildning planeras och genomförs.
          </note>
          <note>
            Det förvånar mig att skolministern säger att det inte är fråga
            om någon besparing på gymnasieskolan med 583 milj.kr. Jag har
            också ifrågasatt att besparingen skulle vara så stor. Men jag
            läser innantill i propositionen. Där står det att det är en besparing
            på 583 milj.kr. Vill skolministern ändra det kan vi få ju ett
            sådant där ändringspapper som vi ofta får till utskottet och där
            regeringen säger att den har haft fel.
          </note>
          <note>
            Anf. 83 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! Det är irriterande att få höra att man ingenting
            begriper, men det får man väl stå ut med.
          </note>
          <note>
            Jag kan läsa innantill i direktiven till läroplansutredningen.
            Det är viktigt att riksdagens ledamöter känner till detta. I direktiven
            sägs följande: ''Kommittén skall vidare belysa konsekvenserna
            av om vissa av de nuvarande obligatoriska ämnena förs över till
            de ämnen som kan erbjudas inom ramen för elevernas personliga
            val eller inom ramen för den profilering den enskilda skolan väljer.''
            Att få konsekvenser belysta är för mig inte liktydigt med att
            ämnena skall avsaffas eller att de är oviktiga, utan det är att
            visa ett intresse. Kommittén har också om den har lust möjlighet
            att generellt titta på ämnen. Detta har av vissa ämnesföreträdare
            tolkats så, att det är de tre ämnen som Lena Hjelm-Wallén nämner
            som utpekas. Det får stå för dem. Men jag tycker att det är viktigt
            att i ett läroplansarbete få konsekvenser av olika varianter belysta.
          </note>
          <note>
            När det sedan gäller diskussionen om teoretiska och praktiska
            ämnen vill jag bemöta de synpunkter som har framförts. Vi har
            bett om exempel på kursplaner för svenska, matematik och fysik
            tillsammans med läroplansförslaget. Vi har också framhållit en
            del av de s.k. praktiska eller icketeoretiska ämnenas betydelse.
            Jag tror att de flesta moderna skolmänniskor tycker att uppdelningen
            i praktiska och teoretiska ämnen är föråldrad. Det är fel att
            hävda att hemkunskap är ett praktiskt ämne men biologi ett teoretiskt.
            Men tyvärr ser det många gånger ut så i klassrummen.
          </note>
          <note>
            Modern biologiundervisning innebär mycket sällan att läsa en
            bok sittandes i en bänk dag ut och dag in, utan undervisningen
            sker mycket ofta i form av exkursioner där man arbetar praktiskt
            och upptäcker natur och lär sig hur saker och ting hänger ihop
            och fungerar. Hemkunskap innehåller förutom matlagning, vilket
            är centralt, en hel del om konsumentfrågor, lagstiftning, hur
            olika kemiska produkter fungerar osv. Det är fel att dela in ämnen
            så kategoriskt.
          </note>
          <note>
            Om det är någonting man bör ta upp en diskussion om så är det
            naturligtvis: Hur får vi undervisningen att bli sådan att eleverna
            generellt blir mer aktiva och känner att de är subjekt i skolarbetet?
            Det är ett problem som finns i många ämnen och på flera stadier.
            Jag tycker att den här uppdelningen är föråldrad och felaktig.
            Jag är övertygad om att man måste utveckla alla sinnen för att
            åstadkomma riktigt bra resultat i skolarbetet.
          </note>
          <note type="speaker">
            Anf. 84 CHRISTER LINDBLOM (fp):
          </note>
          <note>
            Herr talman! Regeringen gav redan vid sitt tillträde i höstas
            signaler om satsning på skola och högre utbildning för att stärka
            Sverige som kunskapsnation. Målsättningen är Europas bästa skola.
            Skolan skall nu mer prioritera det som den är bäst på -- nämligen
            att förmedla kunskap. Under senare år av socialdemokratiskt styre
            har det blivit en obalans mellan skolans olika uppgifter. Detta
            har gett våra lärare allt mindre tid till verklig kunskapsförmedling.
            Men nu är det dags att ändra på det. Samtidigt vill jag vända
            mig emot förenklade omdömen som ''flumskola'' å ena sidan och
            ''korvstoppning'' å den andra. Vår skola av i dag svarar inte
            mot den första beteckningen, och den skola vi vill skapa svarar
            inte mot den andra.
          </note>
          <note>
            Vi vill införa ett nytt betygssystem där betygen bättre mäter
            kunskap och är målrelaterade. Jag är övertygad om att betygen
            behövs -- både för motivation och information -- och att de skall
            sättas tidigare än som görs i dag. Personligen tycker jag att
            det dessutom skulle vara intressant att pröva möjligheten att
            införa ett separat flitbetyg, som en gång i tiden fanns, som en
            stimulans till kunskapsmässigt lågpresterande men ändå ambitiösa
            elever. Att springa fort kan vara stort, men att springa så fort
            man kan, kan vara större!
          </note>
          <note>
            Jag tror däremot inte på betyg för elever på lågstadiet. Dessa
            barn har fortfarande en nyfikenhet och glädje i lärandet, och
            jag tror helt enkelt inte att merparten av dem är mogna för betyg.
            Folkpartiet har sedan länge föreslagit att betyg skall ges från
            årskurs 6 och att de skall ha fler steg än i dag.
          </note>
          <note>
            I samband med betygsberedningens arbete och de nya direktiven
            har det diskuterats kring betyg i ordning och uppförande. Jag
            tror inte att det är rätt metod att komma till rätta med enskilda
            elevers disciplinproblem. När sådana uppstår är det helt otillräckligt
            och felaktigt att enbart skicka hem ett papper med en viss siffra
            eller bokstav på när terminen är slut. Sådana situationer måste
            åtgärdas omedelbart, och hemmen måste kontaktas kontinuerligt
            om utvecklingen för att kunna ta sitt ansvar. Stökighet är ofta
            ett tecken på att den stökige inte mår bra. Samtidigt är det oerhört
            viktigt för hans kamrater att det råder ordning och reda i klassrummet,
            och det är uppenbart att betyg i ordning och uppförande inte löser
            disciplinproblemen. Folkpartiet liberalerna har medverkat till
            riksdagens beslut om flexibel skolstart. Nu tycker vi att det
            är dags att gå vidare och sänka skolpliktsåldern till sex år.
            Det är viktigt att framhålla att pedagogiken naturligtvis måste
            anpassas till sexåringarnas förutsättningar. Vi vill inte göra
            sexåringar till sjuåringar -- vi vill på bästa sätt ta tillvara
            barns kunskapshunger och nyfikenhet, det hjärnforskaren David
            Ingvar kallat
          </note>
          <note>
            ''hjärnans engångschans''. Därför bör även vi i
          </note>
          <note>
            Sverige, i likhet med vad som gäller i många andra länder, sänka
            vår skolpliktsålder.
          </note>
          <note>
            Sänkt skolpliktsålder motiverar i sin tur ett tionde obligatoriskt
            skolår. Kunskapsmassan i grundskolan är i dag så stor att en tioårig
            grundskola redan av detta skäl är starkt motiverad.
          </note>
          <note>
            Inte minst gäller detta den aviserade satsningen på en kvalitetshöjning
            av språkkunskaperna. Om inte skolplikten förlängs kommer de barn
            som i dag börjar skolan vid sex års ålder att vara bara 14--15
          </note>
          <note>
            år då de skall välja studieinriktning eller söka sig ut på arbetsmarknaden.
            Jag tror inte att det skulle vara problemfritt om elever lämnade
            grundskolan ett år yngre än i dag. Det är ytterligare ett skäl
            till att grundskolan bör bli 10-årig.
          </note>
          <note>
            I vår kommer den aviserade propositionen om skolpeng. Avsikten
            är att fristående skolor äntligen skall få samma förutsättningar
            som allmänna skolor, dvs. bli berättigade till kommunala bidrag.
          </note>
          <note>
            Regeringen har utlovat ett skolpengssystem som ger elever och
            föräldrar rätt att välja vilken skola eleven skall gå i. Detta
            kommer att få positiva effekter för eleverna, t ex i form av:
          </note>
          <note>
            -- ett ökat engagemang från föräldrarnas sida,
          </note>
          <note>
            -- större möjligheter för lärarna att utvecklas,
          </note>
          <note>
            -- högre kvalitet i skolorna genom en positiv konkurrens om eleverna,
            och
          </note>
          <note>
            -- en ökad flexibilitet och möjlighet till profilering.
          </note>
          <note>
            Tidigare har det varit omöjligt att driva friskolor utan terminsavgifter,
            då dessa skolor antingen inte alls fått eller fått otillräckliga
            kommunala eller statliga bidrag. Men det finns en uppenbar risk
            för ökad segregation om friskolor som blir berättigade till skolpeng
            dessutom kan ta ut terminsavgifter.
          </note>
          <note>
            Det kan t.ex. leda till att vissa skolor därmed får finansiella
            resurser att ''köpa'' de bästa lärarna.
          </note>
          <note>
            Alla barn skall genom skolpengsreformen få de möjligheter som
            tidigare varit förbehållna de mest välbeställda. Plånboken får
            aldrig styra valet av offentligt finansierad skola. Det är framför
            allt barn med särskilda behov och handikapp av olika slag som
            behöver valfriheten. Friskolor som får ersättning efter samma
            beräkningsgrunder som offentliga bör därför i princip inte ha
            rätt att därutöver ta ut terminsavgifter.
          </note>
          <note>
            Låt mig till slut, herr talman, få säga några ord om ämnena slöjd
            och hemkunskap. Det finns många skäl till att dessa ämnen bör
            vara obligatoriska --
          </note>
          <note>
            praktiska, kulturhistoriska och pedagogiska skäl.
          </note>
          <note>
            Att lära sig att rätt hantera verktyg, redskap och maskiner,
            blandat med teoretisk undervisning, gör det lättare att klara
            av enkla, vardagliga problem, samtidigt som motoriken tränas och
            praktiska inslag i skolundervisningen varvas med teoretiska.
          </note>
          <note>
            Forskningsrön visar att just denna varvning ger en optimal inlärning,
            eftersom båda hjärnhalvorna aktiveras. Jag tror därför att det
            är bra om mångfalden även får gälla pedagogiken.
          </note>
          <note type="speaker">
            Anf. 85 BJÖRN SAMUELSON (v) replik:
          </note>
          <note>
            Herr talman! Det här med flitbetyg var någonting nytt som nu
            eventuellt skulle införas. Det vore intressant att få en närmare
            förklaring av hur fliten skulle värderas hos de enskilda eleverna,
            som har så olika förutsättningar, önskningar och idéer och som
            är individer.
          </note>
          <note>
            Det sades också att skolpengen skulle lösa många av de problem
            som finns i skolan genom möjligheten att välja skola. Nu tror
            inte jag det, och jag kommer att återkomma till det längre fram
            i debatten.
          </note>
          <note>
            Det finns en principiell fråga som hänger ihop med detta, och
            det är frågan om avgifter, som tidigare berördes. Fristående skolor
            -- jag ställer mig frågande till begreppet; skulle de andra skolorna
            vara ofristående? -- skulle i princip inte ha rätten att ta ut
            terminsavgifter. Jag vill ha ett förtydligande på den här punkten.
            Skulle det finnas möjligheter att ta ut avgifter för andra saker
            inom skolans ram, och i så fall för vilka?
          </note>
          <note>
            Om man betalar för någonting, vilken rättighet har man då själv
            som förälder och elev gentemot skolan när det gäller den tjänst
            som utbjuds till priset av en viss avgift? Vilka möjligheter skall
            finnas framöver för samhället, som går in med skattemedel, att
            göra en revision i olika skolor och se hur pengarna används? Det
            måste ju till syvende och sist finnas någon som är politiskt ansvarig
            i demokratisk mening för hur man använder skattemedel. Redan tidigare
            var vi ju i den skolpolitiska debatten överens om att ett effektivitetsmått
            gäller också för anslag till skolans område.
          </note>
          <note>
            Det vore intressant att få ett förtydligande från folkpartiets
            sida i dessa frågor, för de är principiellt viktiga. De är viktiga
            ur en demokratiaspekt i stort, men de är också viktiga ur en demokratiaspekt
            för den enskilde eleven och den enskilda föräldern, nämligen när
            det gäller för dessa att avgöra vilken möjlighet att välja skola
            de skall ha.
          </note>
          <note type="speaker">
            Anf. 86 CHRISTER LINDBLOM (fp)
          </note>
          <note>
            replik:
          </note>
          <note>
            Herr talman! Jo, det är riktigt, Björn Samuelson, att det här
            handlar om principiella frågor. Låt mig först berätta vad jag
            tycker och tänker om ett flitbetyg.
          </note>
          <note>
            Det är egentligen ingenting nytt, utan det är en mycket gammal
            företeelse. Jag tror att det -- för två nummer sedan -- i Skolledaren
            fanns en historik över olika betygssystem. Att jag skulle vilja
            ha denna fråga prövad beror på att det är så som både
          </note>
          <note>
            Björn Samuelson och jag väl vet, att det finns elever som kämpar
            hårt men som kanske ändå inte lyckas enligt de vanliga måttstockarna.
            Man skulle kunna uppmuntra dessa elever genom att ge ett flitbetyg,
            alltså genom att ha dels ett betyg som värderar kunskaperna, dels
            ett betyg som är någon form av flitbelöning. Detta är någonting
            som man skulle kunna ta upp i debatten och fundera över.
          </note>
          <note>
            Jag är inte beredd att rekommendera att så skulle ske. Jag tycker
            att det skulle kunna vara ett inslag i en debatt, när man ändå
            håller på att diskutera och omvärdera betygen i skolan.
          </note>
          <note>
            Avgifter för kost och logi i specialskolor är också en principfråga.
            Jag tycker, som jag sade i mitt anförande, att det i princip skall
            vara så att man inte kan ta ut avgifter, om man får offentliga
            bidrag fullt ut. Att jag sade ''i princip'' beror på att jag kan
            tänka mig -- jag har inget konkret exempel -- att man i exempelvis
            skolor med internatstruktur skulle kunna ha möjlighet att kompensera
            sig för de ökade kostnaderna för eleverna när det gäller kost
            och logi. Möjligtvis skulle detta också kunna gälla för specialutrustning
            på specialskolor osv. Men principen är att en offentligt finansierad
            skola inte skall kunna överkompensera sig med terminsavgifter.
          </note>
          <note type="speaker">
            Anf. 87 BJÖRN SAMUELSON (v):
          </note>
          <note>
            Herr talman! Jag kan inte ställa upp på att man nu skulle införa
            någon form av flitbetyg, för jag tror inte att de elever som Christer
            Lindblom och jag närmast tänker på är särskilt betjänta av att
            få ett särskilt betyg när det gäller flit. Skulle det vara något
            slags alternativ till betyg i övrigt, eller hur är det tänkt,
            Christer Lindblom? Jag förstår inte det här riktigt.
          </note>
          <note>
            De elever som har det särskilt kämpigt i skolan behöver inte
            ha fler domarklubbor slagna i skallen på sig. Jag tror att de
            själva vet, liksom föräldrarna, vilken kraft och energi de tvingas
            lägga ner för att hänga med hjälpligt. Det är bättre med ett uppmuntrande
            ord en eller annan gång i veckan eller kanske varje dag. Det värmer
            mer, och det skjuter på bättre.
          </note>
          <note>
            Särskilt när det gäller den obligatoriska skolan, som är påbjuden
            medelst skolplikt, är det viktigt att vi säger ifrån att vi inte
            kan tillåta införande av avgifter. Och jag skulle vilja vidga
            detta till att gälla gymnasieskolan, som, även om den inte är
            det formellt så dock reellt, är obligatorisk.
          </note>
          <note>
            Här får vi renodla på något sätt. Har de avgifter får det vara
            avgifter fullt ut, om det nu skall finnas sådana här möjligheter,
            eller också är det en fri skola, där man kan gå in om man så vill,
            utan att för den sakens skull behöva teckna checkkredit hos någon
            bank, ifall det nu finns någon bank som har pengar kvar.
          </note>
          <note type="speaker">
            Anf. 88 CHRISTER LINDBLOM (fp)
          </note>
          <note>
            replik:
          </note>
          <note>
            Herr talman! När det gäller debatten om avgifter och skolpeng
            förutsätter jag att vi har möjlighet att komma tillbaka till saken
            när propositionen så småningom presenteras. Det är litet lättare
            att utifrån de utgångspunkterna diskutera frågorna.
          </note>
          <note>
            Jag tycker ändå att jag har klargjort vilka principer som bör
            finnas. Jag har inte sagt, Björn Samuelson, att vi skall införa
            ett flitbetyg, utan jag har sagt att man skall ta upp saken. Personligen
            tycker jag att man skall ta upp frågan i debatten när man ändå
            diskuterar betyg, eftersom det är någonting som har funnits tidigare.
          </note>
          <note>
            Jag kan inte förstå hur man så ensidigt kan tro att detta skall
            användas som en klubba att slå i huvudet på dem som kunskapsmässigt
            inte är riktigt färdiga.
          </note>
          <note>
            Det handlar just om att de som har det jobbigt skulle kunna få,
            inte en klubba i huvudet utan en blomsterkvast på grund av att
            de har kämpat och gjort det bästa de kan. Som jag sade i mitt
            inlägg kan det vara bra att springa fort, men det kanske t.o.m.
            kan vara bättre att springa så fort man kan.
          </note>
          <note>
            Det är detta jag vill premiera -- inte slå någon klubba i huvudet
            på den som inte kan springa särskilt fort.
          </note>
          <note>
            Tredje vice talmannen anmälde att Björn
          </note>
          <note>
            Samuelson anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 89 EWA HEDKVIST PETERSEN (s):
          </note>
          <note>
            Herr talman! Jag möter många människor som är oroliga för den
            förändring av skolan som den borgerliga regeringen är i färd med
            att genomföra.
          </note>
          <note>
            Vi är rädda att det är elitskolor man tänker skapa, säger man.
            Vad händer med de barn som har särskilda behov? frågar man. Hur
            blir det för skolorna i glesbygden? frågar folk i mitt hemlän.
          </note>
          <note>
            Det är inte underligt att oron finns. Skolministern säger att
            man vill att antalet privatskolor skall bli fler och fler och
            så småningom utgöra var femte skola. Skolpengen kombinerad med
            skolavgifter skulle förstärka utvecklingen mot en segregerad skola.
            Så vill vi inte ha det.
          </note>
          <note>
            Herr talman! Den skola vi har i dag erbjuder en utbildning för
            alla barn och -- det bästa av allt --
          </note>
          <note>
            oavsett var barnen bor och oavsett deras ekonomiska och sociala
            bakgrund. Skolan står sig också väl i internationella jämförelser,
            och de senaste årens reformer har dessutom syftat till att göra
            skolan ännu bättre. Det är denna skola människor inte vill bli
            av med.
          </note>
          <note>
            Vi socialdemokrater vill ge alla elever rätt till en likvärdig
            utbildning. För att uppnå detta hävdar vi fyra bärande principer.
          </note>
          <note>
            1. Skolan är hela samhällets angelägenhet. För både barnet och
            samhället är det mycket viktigt att kunskapsnivån hos det enskilda
            barnet är hög. En likvärdig utbildning innebär att geografiska,
            sociala eller ekonomiska faktorer inte skall hindra barnens utbildningsmöjligheter.
            Alla skolor i hela landet skall leva upp till högt ställda kvalitets-
            och kunskapskrav.
          </note>
          <note>
            2. Skolan skall sätta eleven i centrum. Varje elev skall mötas
            med respekt och intresse, och varje barns egna möjligheter skall
            tas till vara. Kön, klass och etnisk bakgrund skall därför aldrig
            få vara ett hinder för barnens möjlighet att utveckla sina egna
            förutsättningar.
          </note>
          <note>
            Den svenska skolan är en skola tvärsöver sociala grupper och
            klasser, och vår skola har på detta sätt bidragit till att minska
            de sociala spänningarna. Det måste vara en uppgift för skolan
            också i framtiden.
          </note>
          <note>
            3. Alla skolor skall ha hög kvalitet. Alla elever skall ha rätt
            till den bästa utbildningen.
          </note>
          <note>
            Barn och ungdomar har rätt till en harmonisk, trygg och utvecklande
            ungdomstid. Det måste innebära att skolan skall vara lustfylld,
            glädjerik och trygg.
          </note>
          <note>
            Barnen har också rätt till välutbildade och engagerade förebilder
            i skolan, dvs. lärare som har stöd från samhälle och föräldrar.
          </note>
          <note>
            4. Skolan skall utbilda utifrån barnets villkor.
          </note>
          <note>
            Skolans huvudsakliga uppgift är att ge kunskaper och färdigheter.
            I dag vet vi att barns möjligheter och förmåga till inlärning
            har ett nära samband med deras allmänna välbefinnande och t.ex.
            med hur de utvecklas motoriskt. Det är på det som barnens kunskapsinhämtande
            måste grundas. Det här har också integrerats i pedagogiken i den
            svenska skolan.
          </note>
          <note>
            Utöver detta anser vi att skolan skall fostra. Barn och ungdomar
            tillbringar mycket tid utanför hemmet i olika former av samhällsomsorg,
            och därför måste också skolan bidra till barnens fostran.
          </note>
          <note>
            Herr talman! Detta är de fyra socialdemokratiska hörnstenarna
            i vårt försvar av den likvärdiga skolan. Med dessa principer som
            grund vill vi garantera alla barn och ungdomar rätt till den bästa
            skolan, likvärdig för alla.
          </note>
          <note>
            När människor är oroliga för att regeringen håller på att införa
            elitskolor, vet jag också att de tycker att det skorrar illa med
            pratet om att skapa Europas bästa skola. Människor i vårt land
            går inte med på att skapa orättvisor.
          </note>
          <note>
            Regeringen har deklarerat att den vill skapa
          </note>
          <note>
            Europas bästa skola, men vad det innebär i praktiken har vi inte
            sett. Jag hävdar att det är mycket prat utan innehåll.
          </note>
          <note>
            Inte vill man väl skapa Europas bästa skolmiljöer, när man tar
            bort bidraget för upprustning av skollokaler? Sammanlagt 4 miljarder
            vill man dra från den uppgiften. Inte prioriterar man barn på
            det sättet, Beatrice Ask!
          </note>
          <note>
            Inte är det Europas bästa skola man skapar, när man samtidigt
            drar in pengar från kommunerna, som ju skall driva skolor.
          </note>
          <note>
            Inte är det Europas bästa skola man skapar, när man vill återgå
            till en gammal lärarutbildning, som var passé för länge sedan.
            Inte blir det lättare att se
          </note>
          <note>
            16-åringarna i ögonen med dessa åtgärder!
          </note>
          <note>
            Jag vill avslutningsvis ytterligare beröra skolpengen. I diskussionen
            om valfrihet i skolan talar den borgerliga regeringen om behovet
            av en s.k. skolpeng, men trots att regeringen har gjort frågan
            om skolpengen till ett av sina stora huvudnummer har vi inte sett
            så mycket av den, inte ens i budgetpropositionen. Jag vet att
            det skall komma en proposition.
          </note>
          <note>
            I dag har vi ett statsbidragssystem som innebär att man tar ekonomiska
            hänsyn till varje barns behov och till att det kan förändras.
            I moderatstyrda kommuner har det numera blivit vanligt att kalla
            dessa pengar som går ut till skolorna för skolpeng.
          </note>
          <note>
            Det är naturligtvis fritt att kalla det vad man vill, men om
            det innebär att resurstilldelningen till skolorna ändras, så att
            man inte tar hänsyn till elevers, klassers och skolors olika behov,
            kan vi inte acceptera detta. Är det så skolministern vill ha det?
          </note>
          <note>
            Människors oro för en segregerad skola är mot den här bakgrunden
            befogad. Jag vill fråga Beatrice
          </note>
          <note>
            Ask vad hon har att säga till dessa människor.
          </note>
          <note>
            Till sist måste jag säga, herr talman, att jag reagerar mot tendensen
            i debatten, att jämföra barn med löpande bandet på Volvo och mot
            pratet om flitbetyg i skolan. Jag tycker inte att man skall prata
            om barn på det sättet. Det handlar faktiskt om människor i utveckling.
          </note>
          <note>
            Anf. 90 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! Först vill jag säga till Ewa Hedkvist
          </note>
          <note>
            Petersen, att de människor som har röstat borgerligt och som
            tror på den politik vi driver också är människor. Det låter som
            om det bara skulle vara en viss sort som tillhörde den kategorin,
            och det är fel.
          </note>
          <note>
            När det gäller statsbidraget till grundskolan är det litet okunnigt
            att hävda att man med det tar särskilt stor hänsyn till enskilda
            barns behov, vilket påstods från talarstolen. Det nya statsbidraget,
            som infördes av den förra regeringen, är oerhört schabloniserat,
            och det är nog ute i kommunerna som man tvingas hitta fördelningsnycklar
            för att kunna ta hänsyn till barns behov. Det är något som jag
            är mycket angelägen om när man utformar skolpengen lokalt, så
            att handikappade barn och andra inte kommer på undantag.
          </note>
          <note>
            Frågan om att välja skola är oerhört central, och jag skulle
            vilja påstå att den politik som fördes av socialdemokraterna skapade
            segregation. Det är någonting sjukt i ett skolsystem som är så
            beskaffat att det bara är den som har möjlighet att med beskattade
            pengar betala avgifter som kan välja en skola med en annan pedagogisk
            inriktning eller en skola som i sin arbetsform har någonting som
            man tror på för sina egna barns utbildning.
          </note>
          <note>
            Det här vill vi ändra på. Vi anser att alla skall kunna välja
            skola, och vi tror att det är mycket viktigt att varje barn har
            rätt till den bästa utbildningen.
          </note>
          <note>
            Jag tycker att Ewa Hedkvist Petersen snubblar litet grand när
            hon resonerar om det här. Den bästa utbildningen för varje barn
            är inte samma utbildning för var och en. Förutsättningen är mycket
            känsla för att barn är olika, i fråga om utvecklingsnivå, intressen
            m.m. Vad som behövs är mångfald och variation, möjlighet till
            enskilda val, mycket av profil och hänsyn till varje individ,
            om vi skall åstadkomma den bästa utbildningen för varje barn.
            Det är det regeringens politik syftar till att göra möjligt.
          </note>
          <note>
            Jag håller inte heller med om uttalandet att skolan skall fostra,
            om det sägs så där generellt.
          </note>
          <note>
            Huvudansvaret för barnens fostran åvilar enligt min uppfattning
            föräldrarna, och det skall ske ett samarbete mellan hem och skola
            när det gäller fostran. Det behövs ett vuxenkontrakt mellan hem
            och skola, som innebär att vi ger barn och ungdomar rätt signaler
            om hur vi skall leva tillsammans i detta samhälle.
          </note>
          <note>
            Jag är förundrad över den rädsla för utvärdering som framskymtar
            både i Ewa Hedkvist Petersens och i en del andra socialdemokraters
            inlägg. Hur kan ni tala om likvärdig utbildning över hela landet,
            hur kan ni ha så höga ambitioner, när ni är så förtvivlat rädda
            för att ta reda på om det lyckas?
          </note>
          <note type="speaker">
            Anf. 91 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Det är viktigt att reda ut vad skolpengen skulle
            kunna innebära. Människor är oroliga för att skolsystemet skall
            bli segregerat. De är rädda för att få skolor där man, bl.a. med
            hjälp av avgifter, kan skaffa sig fördelar och där den likvärdiga
            utbildningen inte kan genomföras. Detta är en oro som finns hos
            människor, och den måste tas på allvar.
          </note>
          <note>
            Vi har ännu inte sett propositionen om en skolpeng, och innan
            den läggs fram är det viktigt att debattera vad ett sådant system
            skulle kunna innebära. Det är precis som Beatrice Ask säger, att
            statsbidragssystemet är schabloniserat, och bidraget som går ut
            till kommunerna grundas på vissa villkor. Men sedan fördelar kommunerna
            ut pengarna till skolorna, och det sker utifrån de behov som finns
            i olika bostadsområden och hos olika elever. Det vi befarar att
            det moderatledda utbildningsdepartementet har tänkt föreslå är
            ett system där staten beskär kommunernas möjligheter att verkligen
            fördela pengarna efter behov.
          </note>
          <note>
            Vad annat är det man vill med skolpengen? Varför pratar man annars
            om en skolpeng, som ibland t.o.m. skall vara lika för alla? Hur
            skall man då kunna tillgodose alla barns behov, behov som förändras
            och som är mycket olika i olika bostadsområden? Beatrice Ask har
            inte gett någon klarhet om detta. Jag vill på det här sättet flagga
            för den oro som finns för att det skall leda till ett mycket segregerat
            system.
          </note>
          <note>
            Om skolpengen dessutom kombineras med skolavgifter kan det, precis
            som vi har hört av den folkpartistiske representanten, ytterligare
            förstärka en segregering. Det är intressant att notera den divergens
            som finns mellan regeringspartiernas syn i frågan.
          </note>
          <note>
            Vi säger från socialdemokratiskt håll att frågan om skolavgifter
            måste utredas ordentligt innan vi tar ställning, så att de inte
            medverkar till ett segregerat skolsystem, där barnen, som vi skall
            bygga samhället på, kommer i kläm och där vi inte kan ge alla
            barn en bra och likvärdig skolutbildning.
          </note>
          <note>
            Anf. 92 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! Jag förstår att många i Ewa Hedkvist
          </note>
          <note>
            Petersens omgivning blir bekymrade, eftersom det är så uppenbart
            att grunderna för riksdagens beslut förra året om att alla skall
            kunna välja skola inte har nått fram till socialdemokraterna.
            Ett av skälen till att majoriteten i riksdagen beslutade att fristående
            och offentliga skolor skulle få en likvärdig hantering ekonomiskt
            var att man ville ge alla barn möjlighet att välja skola. Det
            är att värna likvärdigheten, som icke har funnits i det socialdemokratiska
            skolsystemet. Det var en brist, ett problem. Jag hoppas att Ewa
            Hedkvist Petersen hälsar de socialdemokrater hon möter där hemma
            att det var ett av grundskälen. Det kommer en proposition i mars
            där vi reder ut principerna.
          </note>
          <note>
            Jag förstår inte heller varifrån man får detta att jag skulle
            ha uttalat mig om hur många friskolor det skall vara eller att
            man skall ha exakt samma krontal. Jag har från riksdagens talarstol
            många gånger den senaste tiden förklarat hur väsentligt jag anser
            det vara att man hittar fördelningsnycklar som tar hänsyn till
            att elever har olika behov -- jag hoppas slippa säga det flera
            gånger. Det kan man lugna människor med. Grunden för den borgerliga
            politiken är just att vi respekterar att barn är olika och att
            det finns olika behov, och att alla skall ha rätten och möjligheten
            att välja skola. Detta har varit två problem med den socialdemokratiska
            politiken som vi tänker avskaffa.
          </note>
          <note type="speaker">
            Anf. 93 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Först och främst vill jag slå fast att den socialdemokratiska
            regeringen har lagt fram förslag till Sveriges riksdag om elevers
            rätt att välja skola. Det är vi eniga om i Sveriges riksdag, och
            det var vi innan Beatrice Ask satte sig i regeringen. Det är viktigt;
            Beatrice Ask är ute på hal is när hon påstår att det inte ingår
            i den socialdemokratiska skolpolitiken.
          </note>
          <note>
            Eleverna skall ha rätt att välja skola. Men vi sade i det riksdagsbeslut
            som vi fattade i våras om fördelning av medel till privata skolor
            -- det vill jag gärna påpeka för Beatrice Ask -- också att pengarna
            skall fördelas efter behov, efter de behov som de elever har som
            finns även i de fristående skolorna. De fristående privata skolorna
            har ingen frizon som gör det möjligt för dem att säga att de skall
            ha ett visst antal pengar. -- Det innebar riksdagsbeslutet.
          </note>
          <note>
            Vi befarar att skolpengen kan innebära att det blir en sådan
            frizon, där de privata skolorna kan hävda att de elever som väljer
            dem skall ha med sig en viss summa pengar som inte är behovsprövad.
            Den saken är viktig när nu regeringen håller på att skriva propositionen
            om den s.k. skolpengen. Det är på något sätt det som är brännpunkten.
          </note>
          <note>
            Sedan sade Beatrice Ask att hon inte förstod varifrån jag har
            fått uppgiften om ett visst antal privatskolor. Jag har här en
            artikel från
          </note>
          <note>
            Länstidningen i november, där det står.
          </note>
          <note>
            Beatrice Ask tog också upp frågan om fördelningsnycklar, alltså
            frågan om hur pengarna skall fördelas till alla skolor, även privatskolorna.
          </note>
          <note>
            De fördelningsnycklar som vi har i dag tycker vi fungerar bra
            -- barnen får den undervisning de behöver efter behov. Vi har
            förfinat det systemet.
          </note>
          <note>
            Vi befarar att moderaterna i regeringen kommer att föreslå fördelningsnycklar
            som innebär att man sätter prislapp på eleven, att tjänstemän
            och kanske styrelser får prismärka elever beroende på vilka behov
            de har, beroende på vilket handikapp de har, beroende på vilka
            resurser man tror att barnen kräver, och att man tvingas göra
            det individ för individ. Ett sådant system vill vi inte vara med
            om.
          </note>
          <note>
            Det är också sådant som ligger till grund för människors oro.
          </note>
          <note>
            Jag hoppas verkligen att den proposition som nu kommer inte späder
            på den oro som människor känner och inte späder på utvecklingen
            mot en segregerad skola i Sverige. Vi måste slå vakt om den likvärdiga
            skolan för alla elever över hela landet.
          </note>
          <note type="speaker">
            Anf. 94 CHRISTINA LINDERHOLM (c):
          </note>
          <note>
            Herr talman! En skola som tillgodoser elevernas behov av kunskaper
            och krav på delaktighet och inflytande -- hur ser den ut? Jag
            skall göra ett axplock bland det som just nu känns angeläget att
            betona och från några områden där ytterligare utveckling och insatser
            kan behövas.
          </note>
          <note>
            Det finns i dag ett entydigt kommunalt ansvar för skolans organisation
            och fördelningen av resurser till den enskilda skolan. I många
            kommuner har utvecklingen fortsatt genom att varje rektorsområde
            eller skolenhet har fått ett ökat ansvar och rektor ökade befogenheter.
            Det finns i dag stora möjligheter att forma skolans innehåll och
            organisation fritt när den statliga regelstyrningen försvunnit.
            Hur man i kommunerna skall nå målen för skolan skall definieras
            i de kommunala skolplanerna. Jag förutsätter att skolverket i
            sin granskning av skolan uppmärksammar innehållet i dessa, liksom
            i de lokala arbetsplanerna, och hur de mål som finns i dem uppfylls.
          </note>
          <note>
            Det är ändå viktigt att markera att riksdag och regering fortfarande
            har viktiga styrfunktioner på skolans område. En likvärdig skola
            för alla är målet. Vi här beslutar om skollag och läroplan.
          </note>
          <note>
            Lärarutbildningen är ett annat viktigt styrinstrument, liksom
            skolledarutbildningen.
          </note>
          <note>
            Skolverket skall följa utvecklingen och utvärdera.
          </note>
          <note>
            Det ger oss ett fortsatt stort ansvar för att skolan verkligen
            fullgör sitt uppdrag gentemot eleverna.
          </note>
          <note>
            En skola för alla var den socialdemokratiska modellen. Nu finns
            en, som det kan tyckas, liten nyansskillnad men en oerhört viktig
            sådan: en skola för alla . Det innebär att skolan skall kunna
            erbjuda varje elev möjlighet att utvecklas och ta till sig kunskaper
            efter sina förutsättningar. Likvärdighet får aldrig innebära likformighet.
            Det innebär tvärtom att det måste finnas mångfald, skolor med
            olika pedagogik och olika profil, och möjlighet för föräldrar
            och elever att välja skola. Samma förutsättningar måste då gälla
            för olika skolformer -- kommunala och fristående. Men även inom
            en skola skall olika arbetsätt kunna existera:
          </note>
          <note>
            olika metoder, olika pedagogik, olika gruppstorlekar och olika
            stödinsatser, allt efter elevernas behov. Det är vårt uppdrag,
            vårt ansvar, att se till att möjligheterna och utrymmet finns.
          </note>
          <note>
            Vad är en bra skola? Det är en skola som kännetecknas av stor
            professionalitet hos lärarna, tydligt ledarskap hos rektorerna,
            medinflytande och medansvar för elever och föräldrar. En bra skola
            är en skola där eleverna visas respekt, där deras individuella
            särart är en tillgång som ges möjlighet att utvecklas i konstruktivt
            samspel med andra i gruppen och under lärares ledning.
          </note>
          <note>
            Finns då denna goda karamell? På många håll sker ett utvecklingsarbete
            där strävan är att uppfylla läroplanens mål, men exemplen måste
            bli fler.
          </note>
          <note>
            Skolorna har en entydig uppgift, och det är att uppfylla skollagen,
            av vilken läroplanen är en del.
          </note>
          <note>
            Därför behövs skolor med betydligt mer mångfald, skolor som tillgodoser
            behoven hos flickor och pojkar, stökiga och lugna, teoretiker
            och praktiker, svenska och invandrade elever, sådana som vill
            gå fort fram och sådana som behöver längre tid och/eller mer stöd.
          </note>
          <note>
            För att komma dithän krävs ett antal åtgärder. En del har regeringen
            redan markerat i budgetpropositionen och i direktiv till läroplanskommittén.
            Jämställdheten skall bli bättre, dvs. flickors möjlighet till
            en skola som tillgodoser deras sätt att tänka och ger dem möjlighet
            att hävda sig bättre, en skola där det finns pedagogik som också
            tillgodoser flickors behov.
          </note>
          <note>
            Forskning visar att flickor får mindre tid, att flickor underordnar
            sig, att flickor är bra elever om de är tysta och snälla. Pojkar
            får och tar utrymme. För att ändra på det behövs utbildning och
            fortbildning.
          </note>
          <note>
            Särskilda flickgrupper kan vara en modell.
          </note>
          <note>
            Läroplansdirektiven anger att kommittén skall överväga om nuvarande
            stadieindelning kan överges. Det är bra -- då skapas förutsättningar
            för ett flexibelt arbetssätt, där elevens mognad blir mer avgörande.
            Många hinder finns i dag fortfarande för att utveckla arbetssätt
            och metoder i grundskolan. Stadieindelningen är ett sådant.
          </note>
          <note>
            Ett annat är indelningen i klasser. Skolan har inte genomgått
            någon större organisatorisk förändring sedan folkskolan infördes
            för 150 år sedan. Det handlar fortfarande mycket om en lärare
            en klass, trots att läroplaner, framför allt Lgr 80, pekat på
            behovet av förändrat arbetssätt, bl.a. genom lärarlag. I dag finns
            inga formella hinder för andra arbetssätt. Nu handlar det om att
            gå vidare och ge reella möjligheter.
          </note>
          <note>
            Hemkunskap och slöjd behövs, liksom grundläggande kunskaper som
            att läsa, skriva och räkna, samt faktakunskaper. Tillsammans bildar
            de en helhet som gör tillvaron begriplig för eleverna.
          </note>
          <note>
            Då måste också möjligheten finnas att arbeta ämnesintegrerat
            och ämnesövergripande. Ökade forskningsinsatser, skolverkets uppföljning
            och utvärdering, lärar- och skolledarutbildning är instrument
            som står till förfogande för riksdag och regering. Låt oss tillvarata
            dessa.
          </note>
          <note>
            Till sist, herr talman! Föräldrarnas betydelse för en bra skola
            kan inte betonas starkt nog. Därtill vill jag bara konstatera
            att mångfald, flexibilitet, delaktighet och inflytande är förutsättningar
            för att eleverna skall få de kunskaper som krävs i ett föränderligt
            samhälle.
          </note>
          <note type="speaker">
            Anf. 95 BJÖRN SAMUELSON (v) replik:
          </note>
          <note>
            Herr talman! Jag kan instämma i mycket i Christina
          </note>
          <note>
            Linderholms anförande. Det är inte underligt, för mycket av det
            hon kräver är tillgodosett i den läroplan som i dag gäller för
            grundskolan och som vi har haft ambitionen att förtydliga och
            utveckla, bl.a. här i riksdagen. Vi och centern har varit överens
            i många övergripande skolpolitiska frågor.
          </note>
          <note>
            Ändå reser hennes anförande ett par frågor. Den första är: Jag
            fick den uppfattningen att centern numera tycker att det kommunala
            huvudmannaskapet för lärarna är bra -- eller? Den andra är: Hur
            ser centern på förslaget om skolpeng, nödvändigheten av att fördela
            resurserna efter elevernas olika behov samt rätten att ta ut avgifter
            i skolan?
          </note>
          <note>
            Vi har fått en viss bild av synen på avgifter när det gäller
            ett annat regeringsparti, nämligen folkpartiet. Jag vill nu rikta
            samma fråga till centern. Detta avgör just det som Christina
          </note>
          <note>
            Linderholm underströk, nämligen likvärdigheten i det svenska
            skolsystemet.
          </note>
          <note type="speaker">
            Anf. 96 CHRISTINA LINDERHOLM (c)
          </note>
          <note>
            replik:
          </note>
          <note>
            Herr talman! Den nuvarande läroplanen är bra.
          </note>
          <note>
            Det finns många bra saker i den. Men vi måste också se till att
            tillvaron runt omkring skolan utvecklas. En av de detaljer som
            jag pekade på är att vi i skolan har stadieindelning och klassindelning,
            vilket fungerar såsom ett hinder för en utveckling mot förändrade
            arbetssätt.
          </note>
          <note>
            Det kommunala huvudmannaskapet har vi. Jag är inte beredd att
            föreslå att vi skall ändra tillbaka till någonting annat. Nu skall
            vi utveckla det vi har.
          </note>
          <note>
            Det är viktigt att vi har en mångfald av skolor med olika inriktningar
            både pedagogiskt och profileringsmässigt. Det är angeläget att
            så många sorters skolor som möjligt kan ges samma chanser att
            finnas sida vid sida. Också det ger föräldrar och elever större
            förutsättningar att välja efter behov.
          </note>
          <note>
            Jag kan ange kooperativa skolor såsom ett exempel i detta sammanhang.
            Förutsättningarna måste vara likvärdiga, annars rycker man undan
            benen för den ena eller andra skolformen.
          </note>
          <note>
            Självfallet är det kommunernas och skolverkets ansvar att utvärdera
            det totala skolväsendet i
          </note>
          <note>
            Sverige. Då ingår alla skolor. Åtminstone i
          </note>
          <note>
            Stockholm, som jag känner till, har skolstyrelsen tagit ansvar
            även för de fristående skolorna i staden, också om de har haft
            olika förutsättningar.
          </note>
          <note>
            Avgifter i grundskolan är centern pricipiellt motståndare till.
            En förutsättning för en likvärdig skola som inte differentierar
            mellan olika elevers möjligheter att välja är en avgiftsfri skola.
            Det har vi inte i dag, men det bör vara principen.
          </note>
          <note type="speaker">
            Anf. 97 BJÖRN SAMUELSON (v) replik:
          </note>
          <note>
            Herr talman! Min fråga var om centern tycker att det är bra för
            skolans utveckling att ha ett kommunalt huvudmannaskap för lärartjänsterna.
          </note>
          <note>
            Ser centern några utvecklingsmöjligheter i det faktum att ansvarsfrågan
            nu är samlad?
          </note>
          <note>
            Det gläder mig att Christina Linderholm så klart och tydligt
            deklarerar att hon och centern är motståndare till avgifter i
            grundskolan. Det betyder att vi från vänsterpartiet kan påräkna
            centerns stöd för vårt förslag i utbildningsutskottet om att man
            skall lagstifta mot avgifter inom den obligatoriska skolverksamheten.
            Vi är tacksamma för ett sådant stöd.
          </note>
          <note>
            När det gäller skolpengen tycker jag nog att
          </note>
          <note>
            Christina Linderholm var litet otydlig. I
          </note>
          <note>
            utredningen SOU 1988:20 ''En förändrad ansvarsfördelning och
            styrning på skolområdet'' var centern starka motståndare till
            just skolpeng.
          </note>
          <note>
            Centern skrev:
          </note>
          <note>
            ''Grundresurserna för undervisning kan inte individrelateras,
            eftersom eleverna inte undervisas en och en utan i klasser och
            grupper.
          </note>
          <note>
            Undervisningen i en klass kostar lika mycket antingen klassen
            är stor eller liten. Vid en och samma kostnad per klass kan därför
            kostnaden per elev variera avsevärt.''
          </note>
          <note>
            Står centern inte längre fast vid denna uppfattning?
          </note>
          <note>
            Har verkligheten i det svenska samhället förändrats så på fyra
            år att centern nu är beredd att kasta en sådan här socialt ansvarstagande
            ståndpunkt över bord?
          </note>
          <note type="speaker">
            Anf. 98 CHRISTINA LINDERHOLM (c)
          </note>
          <note>
            replik:
          </note>
          <note>
            Herr talman! Elever skall få kosta olika mycket. En förutsättning
            för att alla behov skall bli tillgodosedda är sjävfallet att alla
            får en likvärdig utbildning. Jag ser ingen motsättning mellan
            vad jag säger här och vad centern har framfört vid tidigare tillfällen.
            Möjligen kan man säga att vi till skillnad från det parti som
            Björn Samuelson företräder sysslar med att utveckla vår skolpolitik
            och se framåt. Förändringar i omvärlden gör att man måste fundera
            på olika alternativ och nya lösningar, vilket inte behöver betyda
            att man överger grundprincipen.
          </note>
          <note>
            När det gäller avgifter i skolan har jag sagt helt entydigt att
            grundskolan skall vara avgiftsfri. Det är emellertid inte alltid
            så i dag. När man talar om avgifter, måste man veta vad man menar.
            Jag anser att böcker som är nödvändiga för undervisningen samt
            skolmat och undervisning skall vara fria från avgifter. Däremot
            finns det skolor där man får tillgång till datorer och annan undervisningsmateriel
            utöver det vanliga. Jag har inte sett att någon sådan skola har
            tackat nej till ett förstärkt stöd. Jag har på något ställe sett
            att en kontorsmöbelfirma har betalat ny möblering av klassrum.
            Om detta förhindrar en likvärdig utbildning, har vi olika uppfattningar
            om vad det är.
          </note>
          <note>
            Andre vice talmannen anmälde att Björn
          </note>
          <note>
            Samuelson anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 99 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Christina Linderholm sade angående den s.k. skolpengen
            att elever skall få kosta olika mycket utifrån deras behov. Och
            vi kan alla konstatera att elever har olika behov och kostar olika
            mycket. Men beträffande den mångfald som
          </note>
          <note>
            Christina Linderholm beskriver är frågan hur pengarna skall fördelas.
            Jag skulle vilja veta om
          </note>
          <note>
            Christina Linderholm i ett eventuellt skolpengssystem, där statsbidraget
            skall följa varje elev ut till skolan, ser att det finns någon
            risk för den integritetskränkning som vi befarar, i och med att
            man tvingas värdera varje individ för att få detta att fungera
            efter behov. Vilka råd har centerpartiet gett till den moderata
            skolministern i denna fråga vid de interna regeringspartisamtalen?
            Det vore mycket intressant att få veta det.
          </note>
          <note>
            Dessutom undrar jag vad Christina Linderholm och centern tror
            att Sveriges föräldrar skulle tycka om ett sådant förfarande.
            Tror Christina Linderholm och centern att Sveriges föräldrar skulle
            tycka att det inte alls vore integritetskränkande om vi hade ett
            sådant system?
          </note>
          <note>
            Jag har läst vad en annan centerrepresentant har uttalat i Lärarförbundets
            tidning om skolpengen.
          </note>
          <note>
            Och jag tycker att det som Christina Linderholm nu säger inte
            riktigt överensstämmer med vad som står i denna tidning eller
            med tidigare uttalanden från centern. Därför vore det mycket intressant
            att nu få höra vilka råd som centern har gett till de moderata
            representanterna i utbildningsdepartementet.
          </note>
          <note type="speaker">
            Anf. 100 CHRISTINA LINDERHOLM (c)
          </note>
          <note>
            replik:
          </note>
          <note>
            Herr talman! Jag vet inte om det kränker elevernas integritet
            att de får sina behov tillgodosedda. Jag uppfattar inte vad det
            är som skulle vara integritetskränkande. Det är kommunernas skyldighet
            att fördela resurserna efter behov till olika skolor. Och då skall
            man göra en värdering utifrån de kunskaper som finns i den enskilda
            skolan om vilka behov som finns av extra stöd till elever, osv.
          </note>
          <note>
            Utan att ha läst propositionen -- och jag vill betona att vi
            ännu inte har sett propositionen om skolpeng, och det är lättare
            att debattera den när vi har ordalydelsen i den -- kan jag inte
            säga varför man inte skulle använda samma system när det gäller
            fristående skolor, att man anger behoven och fördelar pengarna
            på ett likvärdigt sätt. Det är ju i dag som det är olikheter mellan
            de fristående skolorna. Jag kan inte förstå att
          </note>
          <note>
            Waldorfpedagogiken, som gör mycket nytta för många barn med särskilda
            behov, skulle värderas lägre än vilken kommunal skola som helst
            i samma kommun. Det är detta som jag menar med att skolpengen
            måste utgå från samma principer och att det därför är ett kommunalt
            ansvar. Men jag vill, som sagt, reservera mig för texten i den
            kommande propositionen. Och det finns möjlighet att debattera
            den propositionen längre fram under våren.
          </note>
          <note type="speaker">
            Anf. 101 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Det som jag är intresserad av att få veta är vad
            centern tycker och vad centern står för i detta sammanhang. Som
            jag har sagt tidigare har vi i riksdagen fattat beslut om att
            även de privata skolorna skall få del av statsbidraget efter behov.
          </note>
          <note>
            Moderaterna i utbildningsdepartementet säger att de vill ha en
            s.k. skolpeng. Då frågar jag vad en skolpeng är. Vi socialdemokrater
            befarar att det handlar om att man, för att tillgodose de olika
            behoven, måste värdera varje individ och sätta något slags koefficient
            och en prislapp på varje elev.
          </note>
          <note>
            Jag menar att detta kan bli integritetskränkande.
          </note>
          <note>
            Jag undrar därför fortfarande vad centern tycker.
          </note>
          <note>
            Tror centern att Sveriges föräldrar skulle tycka att detta är
            något som de verkligen vill ha?
          </note>
          <note type="speaker">
            Anf. 102 CHRISTINA LINDERHOLM (c)
          </note>
          <note>
            replik:
          </note>
          <note>
            Herr talman! Jag har vid det här laget en rätt betydande kunskap
            om vad Sveriges föräldrar tycker, men det är tydligen ett stort
            problem för
          </note>
          <note>
            Ewa Hedkvist Petersen. Sveriges föräldrar vill vara delaktiga
            i sina barns skolgång. Sveriges föräldrar vill ha möjlighet att
            välja skola utifrån de förhållanden och de principer som de anser
            vara mest betydelsefulla för sina barns skolgång.
          </note>
          <note>
            Att det skulle vara integritetskränkande att man har valfrihet
            och att det finns flexibilitet i skolsystemet förstår jag inte.
            Jag har mycket svårt att se att man i ett sådant system skulle
            behöva värdera varje enskild elev. Ett antal miljarder har ju
            fördelats till skolan under gångna år utan att man har värderat
            varje enskild elev. Men det kanske är bra att man ser litet mer
            till individens behov. Det är inte omöjligt. Men jag kan inte
            avgöra vad Ewa
          </note>
          <note>
            Hedkvist Petersen egentligen menar med sin fråga.
          </note>
          <note>
            Andre vice talmannen anmälde att Ewa Hedkvist
          </note>
          <note>
            Petersen anhållit att till protokollet få antecknat att hon inte
            ägde rätt till ytterligare replik.
          </note>
          <note type="speaker">
            Anf. 103 INGVAR JOHNSSON (s):
          </note>
          <note>
            Herr talman! Den senaste tidens diskussion om vuxenutbildningen
            har belyst hur mycket en andra chans till utbildning betyder för
            mångas drömmar om ett rikare liv och ett bättre jobb.
          </note>
          <note>
            Vi socialdemokrater har gjort klart att vi vill att vuxna även
            i framtiden skall ha goda möjligheter till studier. Vårt besked
            är därför att vuxenutbildningen skall utvecklas och inte avvecklas.
          </note>
          <note>
            En vuxenutbildning som står fri och bygger på de studerandes
            egna fria val och önskningar betyder mycket för individen och
            är en omistlig del av vårt svenska samhälle.
          </note>
          <note>
            Vår satsning på vuxenutbildning står i skarp kontrast till regeringens
            förslag. Inte på något annat område gör regeringen så stora nedskärningar
            som på vuxenutbildningsområdet.
          </note>
          <note>
            Jag tycker att nedskärningen av vuxenutbildningen är en del i
            moderaternas klassmässiga politik, en politik som går ut på att
            ge gåvor till de rika och skära ned på det som gäller de människor
            som har de största behoven.
          </note>
          <note>
            Nedskärningarna av vuxenutbildningen har mötts av mycket kraftiga
            protester från dem som drabbas.
          </note>
          <note>
            Men de studerandes försök till en dialog med regeringen har bara
            mötts av oförstående och nedsättande uttalanden. Talet om lyxkurser
            i spanska och nedvärdering av folkhögskolans folkbildningsinsats
            är bevis på både förakt och dålig kunskap.
          </note>
          <note>
            Per Unckel sade en gång följande här i riksdagen om nedskärningar
            av komvux: Men nu är kalaset över. Och Carl-Johan Wilson sade
            följande om de studerande: De utnyttjar komvux låga kurskostnader
            för att där göra sina egna möbler, sy kläder, o.d.
          </note>
          <note>
            Diskussionen om vuxenutbildningen har också visat att det är
            Per Unckel själv som driver på för att försämra för de vuxenstuderande.
            Detta är mycket lätt att se om man tittar på hans tidigare insatser
            på området.
          </note>
          <note>
            När Per Unckel för tio år sedan blev moderaternas talesman i
            utbildningsfrågor föreslogs genast mycket kraftiga nedskärningar
            av komvux. Sedan lämnade Per Unckel riksdagen, och redan följande
            år föreslog hans parti mindre nedskärningar.
          </note>
          <note>
            När Per Unckel nu upphöjts till utbildningsminister blir hans
            första åtgärd ett dråpslag mot vuxenutbildningen. Hur hårt Per
            Unckel själv driver på när det gäller nedskärningarna framgår
            tydligt av vad han sagt under de senaste veckorna.
          </note>
          <note>
            Jag tycker att man skall tala klartext i den politiska debatten.
            De vuxenstuderande drabbas nu av att vårt land fått en utbildningsminister
            som inte förstår de vuxnas behov av utbildning.
          </note>
          <note>
            Nu är frågan här i riksdagen om ni borgerliga riksdagsledamöter
            vågar säga ifrån till en bakåtsträvande utbildningsminister. Är
            det viktigare att rädda studierna för tiotusentals vuxenstuderande
            än att rädda Per Unckel från ett nederlag?
          </note>
          <note>
            Denna fråga finns det särskild anledning att ställa till centern,
            som före valet faktiskt lovade att satsa mer på vuxenutbildning
            men som nu i regeringsställning vill skära bort en hel miljard
            från statsbidragen.
          </note>
          <note>
            Nu har centern skrivit en helt obegriplig motion.
          </note>
          <note>
            Centern ger där inget som helst löfte om att pengarna skall lämnas
            tillbaka. I går var det några andra som talade om att man kanske
            skulle skära ned något mindre. Det är naturligtvis ett tecken
            på att man håller på att mjukna också inom folkpartiet och moderaterna.
            Men inga som helst löften eller besked har hittills givits till
            de studerande.
          </note>
          <note>
            Uppriktigt sagt tycker jag att de borgerliga partierna bedriver
            ett ovärdigt spel med de vuxenstuderande. Nu är det faktiskt på
            tiden att dessa får besked.
          </note>
          <note>
            Tänker ni vara med på att återställa anslagen till de vuxenstuderande
            eller inte? Tänker ni vad gäller komvux rösta för vår motion och
            därmed medverka till att de 350 miljonerna lämnas tillbaka till
            de vuxenstuderande?
          </note>
          <note>
            Allt annat än ett ja som svar på den frågan innebär enligt min
            mening att ni tänker fortsätta att trixa och spela med de vuxenstuderande.
          </note>
          <note>
            Jag frågar samtliga meddebattörer -- även om en del har lämnat
            kammaren:
          </note>
          <note>
            Skall centerpartiet återföra de 350 miljonerna?
          </note>
          <note>
            Skall folkpartiet återföra de 350 miljonerna?
          </note>
          <note>
            Till Ingrid Näslund, som är kvar här i kammaren, ställer jag
            också frågan: Skall kds återföra de 350
          </note>
          <note>
            miljonerna?
          </note>
          <note>
            Slutligen frågar jag ministern: Skall moderaterna medverka till
            att de 350 miljonerna återförs?
          </note>
          <note>
            Jag tror att närmare 200 000 vuxenstuderande med intresse och
            spänning väntar på svar på de sista frågorna.
          </note>
          <note>
            Anf. 104 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! Först och främst vill jag säga att andra statsråd
            får tala för sig.
          </note>
          <note>
            Sedan vill jag säga att jag tycker att det är dåligt av socialdemokraterna
            att ta upp det beryktade s.k.
          </note>
          <note>
            uttalandet från finansministern om lyxkurser i spanska. Chefredaktören
            på den tidning som skrev om det här har bett om ursäkt. Finansministern
            har ju aldrig uttryckt sig på det omtalade viset. Det har också
            förekommit en del andra uttalanden. Det finns väl en och annan
            ledamot i Sveriges riksdag och även en och annan bland allmänheten
            som inte kan så mycket om vuxenutbildning eller som inte förstår
            särskilt bra vad den betyder och hur den fungerar. Men jag tror
            att det skulle vara fel att inbilla sig att det här är grunden
            för den politik som vi har fört och som vi kommer att föra.
          </note>
          <note>
            Skälet till att regeringen har lagt fram förslag till besparingar
            på vuxenutbildningens och folkbildningens områden är att vi, inom
            de ramar som gällt, har känt att det har varit nödvändigt att
            prioritera barn, ungdom och högre utbildning som jag tidigare
            har sagt.
          </note>
          <note>
            Anledningen till att vi har den här debatten är, naturligtvis,
            bl.a. att det inte går att spara på hela den kommunala vuxenutbildningen.
            50 % är ju lagstadgad undervisning som man inte kommer ifrån.
            I övrigt varierar strukturen.
          </note>
          <note>
            Jag menar att vi i den här diskussionen inte får glömma bort
            att det finns ett betydande utrymme för effektivisering. Riksdagen
            har ju beslutat om en reformering av den grundläggande vuxenutbildningen
            som kommer att innebära att resurserna kan utnyttjas bättre.
          </note>
          <note>
            Vidare har vi tagit bort de regleringar som har gjort att det
            varit omöjligt för den kommunala vuxenutbildningen att samarbeta
            med den kommunala gymnasieskolan. Där har en ändring skett. Det
            finns alltså en del saker som man kan göra.
          </note>
          <note>
            Jag tycker också att man skall ha klart för sig att vi talar
            om en skolform som innebär att en majoritet av eleverna studerar
            på deltid. Det är alltså inte fråga om ett dråpslag mot en hel
            del människor, vilket man skulle kunna tro, som drabbas av arbetslöshet
            i och med besparingar på det här området.
          </note>
          <note>
            Icke desto mindre anser jag som utbildningspolitiker att all
            typ av utbildning är värdefull. Det är väsentligt att man så långt
            som möjligt försöker finna former för besparingar som inte i onödan
            försätter eleverna i en prekär situation.
          </note>
          <note>
            Jag tror att det var företrädaren för Ny Demokrati som tidigare
            sade att man skulle se till att besparingarna inte drabbar undervisningen.
            I
          </note>
          <note>
            stället skulle man försöka inrikta sig på byråkratin, lokalkostnaderna
            och mycket annat i det sammanhanget. Det är naturligtvis riktigt.
          </note>
          <note>
            Samtliga partier har fått frågan hur man ställer sig till ett
            återförande av de 350 miljonerna osv. Men jag tycker att den intressanta
            frågan i det här sammanhanget är varifrån socialdemokraterna tänker
            ta alla pengar. Hur skall ni finansiera alla löften som ni slänger
            omkring er? Har ni en sedelpress i någon källare, eller hur bär
            ni er åt?
          </note>
          <note>
            Vi försöker att inom gällande ramar -- låt vara att de är ganska
            snäva -- finna någorlunda bra former för undervisningen. Ni däremot
            bara lovar och lovar. Men behöver man inte ta ansvar gör man kanske
            heller inte det.
          </note>
          <note type="speaker">
            Anf. 105 INGVAR JOHNSSON (s) replik:
          </note>
          <note>
            Herr talman! När det gäller ekonomin har vi ett starkare budgetalternativ
            än regeringen genom att vi vill ha något mindre skattesänkningar
            för höginkomsttagare. Dessutom går vi inte med på kraftiga skattesänkningar
            för kapitalägare.
          </note>
          <note>
            Det var intressant att höra Beatrice Ask hänvisa till vad Ny
            Demokrati sagt. Jag lade märke till att en person här i kammaren
            satt och applåderade när
          </note>
          <note>
            Beatrice Ask höll sitt inledningsanförande, och det var en person
            från Ny Demokrati. Jag tycker att det säger en del om det sällskap
            som moderaterna har hamnat i.
          </note>
          <note>
            Beatrice Ask talar jämt och ständigt om att grundskolan och gymnasieskolan
            skall prioriteras.
          </note>
          <note>
            Men det är inte sant. Ni har ju i princip
          </note>
          <note>
            300 miljoner mindre för miljösatsningar i grundskolan med tanke
            på vad vi beslutade om i våras. Vidare är era satsningar på gymnasieskolan
            mindre än vad vi beslutade om i våras.
          </note>
          <note>
            Jag har ett väldigt talande exempel från en debatt i förra veckan.
            En mamma, som var vuxenstuderande, blev mycket arg på en moderat
            för dennes argumentering i det här sammanhanget.
          </note>
          <note>
            Hon sade: Jag tycker att det är ovärdigt att ni ställer mina
            behov av utbildning mot mina barns behov. Ni försöker få mig att
            ha dåligt samvete, därför att jag vill förlänga och förbättra
            min tidigare dåliga utbildning. Jag skulle alltså ta resurser
            som mina barn i stället borde ha i skolan.
          </note>
          <note>
            Jag tycker inte att vi skall sätta de svagaste i samhället i
            motsats till varandra, alltså de som har de största behoven i
            vårt samhälle.
          </note>
          <note>
            Anf. 106 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! Politikers uppgift är, tyvärr, väldigt ofta att
            ställa olika behov mot varandra. För mig är det en absolut självklarhet
            att i första hand värna barn- och ungdomsutbildningen. Det innebär
            inte att jag anser att vuxenutbildningen är oviktig eller att
            den är något som vi inte skall satsa på.
          </note>
          <note>
            I ett givet läge där man tvingas välja kommer i varje fall jag
            alltid att se till att först och främst barn och ungdomar får
            sina behov tillgodosedda.
          </note>
          <note type="speaker">
            Anf. 107 INGVAR JOHNSSON (s) replik:
          </note>
          <note>
            Herr talman! Beatrice Ask och regeringen har ställt olika behov
            mot varandra. Det handlar dels om kapitalägarnas, de förmögnas,
            behov av att få sänkta skatter, dels om de kortutbildades behov
            av att få utbildning. Det framstår ganska klart att ni har valt
            att satsa på kapitalägarna.
          </note>
          <note>
            Bortsett från de sociala motiveringarna finns det väldigt mycket
            som är helt obegripligt i fråga om regeringens ståndpunkt.
          </note>
          <note>
            Ni talar om att fler elever skall till högskolan. Men ni stänger
            dörrarna för dem som behöver komplettera sina kunskaper.
          </note>
          <note>
            Här säger vi att internationalisering och EG är viktiga. Men
            ni stänger dörrarna för många av dem som behöver förbättra sina
            språkkunskaper.
          </note>
          <note>
            Här talar ni om jämställdhet. Men ni stänger dörrarna för många
            av de kvinnor som behöver förbättra sin utbildning.
          </note>
          <note>
            Här säger ni att hela Sverige skall leva. Men ni vidtar åtgärder
            som innebär att utbildningsmöjligheterna i glesbygden ganska kraftigt
            försämras och som ger en negativ effekt.
          </note>
          <note>
            Det hela går inte ihop. Allt detta visar att den politik som
            ni bedriver är obegriplig.
          </note>
          <note>
            Sedan några ord om de olika förslag till nedskärningar som folkpartiet
            och moderaterna genom åren har haft. Till och från har det varit
            fråga om väldigt stora nedskärningar. Det finns mycket att säga
            om den lista över nedskärningar som finns. Det snällaste jag kan
            komma på att säga är att den här listan visar att för moderaterna
            har vuxenutbildningen varit den sista regleringsposten i allt
            budgetarbete. Vuxenutbildningen har fått det som råkat bli över.
            Det visar hur framför allt moderaterna, men ofta också folkpartiet,
            värderar de vuxnas behov av utbildning.
          </note>
          <note>
            Anf. 108 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! Vi stänger inga dörrar. Men många av dem som söker
            utbildning vid komvux är elever som kommer från grundskola och
            gymnasium, men som inte har fått den undervisning där som de hade
            behövt. Det tycker jag är sorgligt. Det är också därför som det
            är viktigt att först och främst se till att vi rättar till där
            och inte drar ned på resurserna.
          </note>
          <note>
            Det är därför den här prioriteringen är central.
          </note>
          <note>
            Det var inte riktigt detta vi diskuterade nyss, men när vi diskuterar
            komvuxbesparingen skall vi också ha med, när det nu sägs att vi
            sparar så mycket, att vi faktiskt gör ansenliga satsningar på
            det arbetsmarknadspolitiska området.
          </note>
          <note>
            Vuxenutbildning är inte enbart komvux. Vi har också arbetsmarknadsutbildning
            och annat som innebär en kompetenshöjning. Där har vi fortfarande
            en diskussion i gång om hur pengar skall fördelas. Det gäller
            ansenliga summor.
          </note>
          <note>
            Andre vice talmannen anmälde att Ingvar Johnsson anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 109 INGRID NÄSLUND (kds):
          </note>
          <note>
            Herr talman! Vad är det som gör en skola till en bra skola? Det
            är inte bara människor som utstrålar något som omgivningen mer
            eller mindre medvetet registrerar. En familj, ett företag, en
            institution präglas av en viss atmosfär, en anda som inte bara
            de som är familjemedlemmar, de som arbetar på företaget eller
            de som leder det upplever. Även en tillfällig besökare kan ofta
            få en upplevelse av vilken anda som råder på en institution eller
            i en familj. Detta är också tillämpligt inom skolans värld.
          </note>
          <note>
            Man behöver inte vistas länge i en klass, i en skolkorridor,
            på ett lärarrum förrän man får ett intryck eller en upplevelse
            av den anda som råder där. Inte minst barn och ungdomar är mycket
            känsliga för utstrålning och atmosfär. Därför är det oerhört viktigt
            att vi tänker på vad vi har för atmosfär i våra skolor.
          </note>
          <note>
            Jag skulle redan nu vilja deklarera att vi inte har haft en likartad
            atmosfär i alla de skolor och alla de klasser som har funnits
            och finns i dagens skola i
          </note>
          <note>
            Sverige. Detta har kunnat skifta oerhört mycket från klass till
            klass, från skola till skola, beroende på olika förutsättningar
            och olika personligheter som har mötts i dessa klassrum och i
            dessa lärarrum. Vi kommer inte heller i fortsättningen att ha
            en anda som genomsyrar varje klassrum och varje skola i framtidens
            Sverige. Vi får alla arbeta för att det skall vara en sådan anda
            som vi själva vill vistas i och som vi vill att våra barn och
            våra barnbarn skall vistas i. Det kommer att bli vårt gemensamma
            ansvar.
          </note>
          <note>
            Ett bygge må vara aldrig så bra, men om grunden inte håller vet
            vi att hela byggnaden raseras. Den grund vi kristdemokrater anser
            nödvändig för både förskola och skola, och jag skulle också vilja
            säga för vår barnomsorg, har aldrig varit den relativismens värdeneutralitet
            som tidigare regeringar har nöjt sig med att ha i vårt land.
          </note>
          <note>
            Ända sedan partiet bildades 1964 har kds outtröttligt hävdat
            att både förskola och skola måste förankras i en klart uttalad
            etik, den kristna etiken. Vi har också sagt att det är grunden
            för det svenska demokratiska samhället. Där får eleven erbjudas
            en referensram för olika livsfrågor. Vi har också trott på att
            det med en uttalad etik i grunden är lättare att visa förståelse
            för svaga och utsatta, för minoritetsgrupper, samt att den kristna
            etiken kan ge råd och vägledning i det vardagliga livet och i
            synen på samhället. Nu kan vi med glädje konstatera att detta
            faktiskt har blivit hela regeringens politik. Det har vi sett
            i dokument efter dokument som handlar om hur skolan skall vara.
          </note>
          <note>
            Men nu väntar det viktiga arbetet att förankra orden i verkligheten.
            Vad innebär en skola förankrad i den kristna etiken? Det innebär
            att vi så gott vi kan, både genom våra handlingar och genom våra
            ord, som vuxna försöker att lära barnen vad som är rätt och fel.
            Men detta räcker ingalunda.
          </note>
          <note>
            Skolans förankring i kristna grundvärderingar får betydelse på
            alla områden. Skolan som helhet skall präglas av den kristna människosynen.
            Barn med olika begåvning och ursprung måste därför behandlas med
            samma omsorg och kärlek. Skolan skall reagera skarpt mot all diskriminering
            av både barn och vuxna. Det har talats mycket om diskriminering
            av människor som kommer från andra länder, och jag håller med
            i allt gott som har sagts i den vägen. Sådan diskriminering måste
            vi med all kraft vända oss emot. Men jag tror också att vi måste
            vända oss mot diskriminering av människor som kommer från olika
            grupper i det här landet. Det gäller både dem som har en lägre
            och dem som har en högre ställning än vi själva har.
          </note>
          <note>
            Jag skulle också vilja säga att vi kanske många gånger även borde
            vara mer varsamma när vi kommer från olika partier och talar om
            varandra.
          </note>
          <note>
            Det är så lätt att sätta en etikett på människor, och därmed
            har man ramat in personen i fråga och är på det klara med alla
            uppfattningar som den personen förväntas hysa i kraft av det parti
            som han tillhör.
          </note>
          <note>
            Det kanske är något att tänka på när vi vidarebefordrar värderingar
            till våra barn.
          </note>
          <note>
            Undervisningen skall läggas upp så att den fostrar till solidaritet
            i enlighet med den gyllene regeln.
          </note>
          <note>
            Om eleverna skall kunna tränas till osjälviska insatser och lära
            sig att förstå och själva tillämpa de här värderingarna, måste
            de i skolan värdesättas som unika individer. En medvetenhet om
            att man har ett egenvärde och att man behövs skall förmedlas till
            varje elev. Solidariteten måste också övas praktiskt. Det kan
            vi visa på många olika sätt.
          </note>
          <note>
            Jag vill också nämna att jag anser att kunskap är någonting oerhört
            viktigt i skolan. Det har faktiskt sagts från alla håll här. Därmed
            vill vi inte ha en elitskola om det skulle innebära något negativt.
            Vi måste ha en skola där även eliten trivs. En skola för alla
            är en skola också för eliten, men den är inte bara anpassad till
            eliten och den kanske inte i första hand är anpassad till eliten,
            utan den är anpassad till alla barns behov, som jag förut har
            uttryckt.
          </note>
          <note>
            Det är en demokratisk rättighet för alla människor att få lära
            sig så mycket som möjligt i den skola vi har, och här måste vi
            hjälpa alla barn.
          </note>
          <note type="speaker">
            Anf. 110 BJÖRN SAMUELSON (v) replik:
          </note>
          <note>
            Herr talman! Jag har fyra frågor som jag vill ställa till kds.
          </note>
          <note>
            Fråga ett: Anser kds att det kommunala huvudmannaskapet för lärarna
            är bra, eller anser man att det är dåligt? Om det är dåligt, är
            kds då berett att riva upp beslutet om huvudmannaskapet?
          </note>
          <note>
            Fråga två gäller komvux: Är kds berett att återföra de 350 milj.kr.
            som regeringen i budgetpropositionen skär ned komvux verksamhet
            med?
          </note>
          <note>
            Fråga tre gäller skolpengen: Vilken principiell ståndpunkt har
            kds när det gäller skolpeng och avgifter? Skall det vara möjligt
            att också avgiftsbelägga vissa tjänster och annat i grundskolan
            och gymnasieskolan?
          </note>
          <note>
            Fråga fyra handlar om att välja skola: Om det finns en skola
            med någon form av konfessionell profil och jag som elev skulle
            vilja gå dit med den här skolpengen, skulle jag kunna säga: Ni
            är tvungna att bedriva undervisning i de olika ämnena enligt läroplanen,
            ni måste följa den, men jag vill inte delta i en del procedurer
            eller riter som ni har för er. Kan den skolan förvägra mig inträde,
            om jag har skolpeng och står och knackar på dess dörr?
          </note>
          <note>
            Det här är problem som vi kommer att ställas inför framöver.
            Det är jag ganska så säker på.
          </note>
          <note type="speaker">
            Anf. 111 INGRID NÄSLUND (kds) replik:
          </note>
          <note>
            Herr talman! Jag skall försöka att komma ihåg alla de frågor
            som Björn Samuelson ställde till mig.
          </note>
          <note>
            Först frågan om huvudmannaskapet för skolan. Jag tycker att frågan
            hör ihop med en av de andra frågorna, så jag skulle vilja slå
            ihop dem. Det vi i många år har vänt oss emot i skolan är att
            man inte haft frihet att välja skola -- det har inte funnits samma
            ekonomiska förutsättningar. Min och vår syn i kds på skolpengen
            är att skolpengen skall vara till för att ge alla möjligheter
            att välja skola, att man alltså med hjälp av skolpengen skall
            ha samma förutsättningar att välja även en fristående skola.
          </note>
          <note>
            Jag tror att de flesta barn i Sverige förmodligen även i framtiden
            kommer att gå i den kommunala skolan. I USA, där det i många år
            har varit möjligt att välja en fristående skola även om man har
            betalat sina skolavgifter själv, går 11 % i
          </note>
          <note>
            ''independent schools'', skolor med viss profil, t.ex.
          </note>
          <note>
            en religiös profil. Resten går faktiskt i allmänna skolor.
          </note>
          <note>
            Jag tycker att det är oerhört viktigt att vi får en skolpeng.
            Jag tycker att den måste vara konstruerad så, att de fristående
            skolorna inte skall behöva kämpa med större ekonomiska svårigheter
            än vad den allmänna skolan får göra. Det skall alltså vara på
            lika villkor.
          </note>
          <note>
            Vilken konstruktion skolpengen skall få kan vi diskutera. En
            skola i kommunen måste ju se till att alla får utbildning. Vad
            kostar det mera? Det tycker jag att man skall kunna räkna ut i
            så fall. Någon här tog upp att man kan räkna in i skolpengen om
            det blir extra kostnader på grund av t.ex.
          </note>
          <note>
            funktionshinder eller inlärningssvårigheter hos en elev när det
            gäller att läsa och skriva. En del tyckte att det var integritetskränkande.
            Där skulle jag vilja säga att det beror helt på hur man gör det.
            En skola behöver inte relatera det till varje elev, så att det
            blir synligt, men man kan meddela att det blir si och så mycket
            extra kostnader. Sedan får skolverket kontrollera att det stämmer.
            Men vi vill inte ha för mycket byråkrati.
          </note>
          <note>
            Jag tycker alltså att det skall vara fullt ekonomiskt likvärdiga
            förutsättningar att gå i den skola som föräldrarna och barnet
            väljer som i den kommunala.
          </note>
          <note>
            Beträffande den sista frågan vill jag säga att det vore underligt
            om man valde en kristen skola om man absolut inte vill bli ''utsatt
            för'' att t.ex. be en bön i den skolan. Det är ju inte alldels
            säkert att det görs i skolan. Men om man tycker att en sådan skola
            är väldigt fin på något annat sätt så att man ändå väljer den,
            så tror jag att man kan låta bli att delta i bön -- jag tror att
            varje individ respekteras där. Det är så jag ser det, och jag
            vill gärna återkomma till detta vid något tillfälle.
          </note>
          <note type="speaker">
            Anf. 112 BJÖRN SAMUELSON (v) replik:
          </note>
          <note>
            Herr talman! Jag ställde frågan därför att det här problemet
            har uppdagats i bl.a. Danmark, där man alltså förvägrat elever
            att gå i de konfessionella skolorna. Det kan hända att jag av
            närhetsprincip eller därför att jag tycker att undervisningen
            i skolan i övrigt är fullgod väljer denna skola, men jag vänder
            mig som sagt kanske inte mot ett visst håll vid en viss tidpunkt.
            Det är procedurer som jag inte vill delta i, eftersom de egentligen
            ligger vid sidan av själva undervisningen.
          </note>
          <note>
            Det är väldigt viktigt att vi slår fast detta från början.
          </note>
          <note>
            Jag fick inget svar på frågan huruvida lärartjänsterna skall
            vara kommunalt eller statligt reglerade.
          </note>
          <note>
            Det var ytterligare en aspekt där jag inte fick något svar, och
            det gäller rätten att ta ut avgifter. Jag vill gärna ha svar.
          </note>
          <note>
            Jag har ställt dessa frågor till centerns och folkpartiets representanter.
            Jag har fått ett bra svar från folkpartiet. Nu ställer jag alltså
            samma frågor till kds.
          </note>
          <note type="speaker">
            Anf. 113 INGRID NÄSLUND (kds) replik:
          </note>
          <note>
            Herr talman!Jag skall avsluta med det jag började med i min förra
            replik. Jag kan naturligtvis inte gå ut och föreskriva vad de
            fristående skolorna skall ha för program, för då skulle de inte
            längre vara några fristående skolor. Det blir naturligtvis fråga
            om att göra ordentliga programförklaringar och tala om vad man
            gör i skolan. Sedan får man ta ställning till det. Men att det
            skulle vara något tvång -- som ju är olämpligt -- kan jag inte
            föreställa mig.
          </note>
          <note>
            Däremot kan jag säga att många elever i dagens skola får vara
            med om mycket som de inte upplever som särskilt bra. Jag kan exempelvis
            nämna elever som kommer från en kristen miljö, där de kanske inte
            alls är vana vid att höra svordomar, men som sedan i skolan hör
            sådana av kamrater och ofta av lärare. De kan uppleva det som
            integritetskränkande.
          </note>
          <note>
            I detta pluralistiska samhälle får man kanske vänja sig vid en
            del kulthandlingar som utövas av olika människor med olika utgångspunkter.
            Det kanske är nyttig träning i att respektera varandra. Om man
            då skulle behöva lyssna till ett bibelord i en klassrumssituation,
            tror jag inte att man skulle få någon större skada av det heller.
            Ens integritet skulle säkert klara det lika bra som barnen nu
            får klara av att vara omgivna av väldigt mycket svordomar exempelvis
            i skolan.
          </note>
          <note>
            I fråga om vem som skall betala lönerna vill jag säga att jag
            tycker att kommunen skall göra det. Men det kan säkert finnas
            även andra konstruktioner. Vi får se närmare på det. Jag är inte
            beredd att ta ställning till det nu. Jag tycker inte att det är
            något fel i om kommunerna vill betala de fristående skolornas
            lärarlöner.
          </note>
          <note>
            Björn Samuelson frågade vidare om vi kan tänka oss avgifter i
            skolan. Jag tycker att alla skall ha precis lika förutsättningar
            med den skolpeng som man får. Då behövs inga avgifter. Man skall
            alltså inte vara njuggare mot de fristående skolorna än man är
            mot den kommunala skolan.
          </note>
          <note>
            Andre vice talmannen anmälde att Björn
          </note>
          <note>
            Samuelson anhållit att till protokollet få antecknat att han
            inte ägde rätt till ytterligare replik.
          </note>
          <note>
            Anf. 114 LENA HJELM-WALLÉN (s)
          </note>
          <note>
            replik:
          </note>
          <note>
            Herr talman! Det har varit intressant att lyssna på
          </note>
          <note>
            Ingrid Näslund, liksom tidigare på Christer
          </note>
          <note>
            Lindblom och Christina Linderholm.
          </note>
          <note>
            Det kommer fram en del viktiga åsiktsskillnader mellan å ena
            sidan dessa representanter för kds, folkpartiet resp. centern
            och å andra sidan representanten för den moderatledda utbildningspolitiken.
            Det gäller exempelvis synen på avgifter i skolan. Där finns ett
            mer eller mindre starkt avståndstagande från dessa partier, medan
            vi har hört att regeringen skulle acceptera avgifter.
          </note>
          <note>
            Flera har tagit avstånd från att slöjd och hemkunskap inte längre
            skulle vara obligatoriska.
          </note>
          <note>
            Den inställningen har vi också från socialdemokratisk sida.
          </note>
          <note>
            Jag fick intrycket att centern, vilket är positivt, vill arbeta
            med ämnesintegrering och ämnesövergripande undervisning på samma
            sätt som socialdemokraterna. Ingrid Näslund tyckte jag var inne
            på det också.
          </note>
          <note>
            Det hade varit bra om fler hade tagit upp betygsfrågan, men där
            har vi i alla fall från folkpartiet fått ett besked om att man
            tycker att betyg inte skall ges före årskurs sex. Det hälsar jag
            positivt.
          </note>
          <note>
            Jag tycker att det är litet underligt att exempelvis
          </note>
          <note>
            Ingrid Näslund, och även andra, låter bli att gå in i diskussionen
            om kostnader. Skolministern får ensam försvara nedskärningarna
            av skolstatsbidragen. Här har ju faktiskt alla regeringspartier
            ett ansvar. Jag skulle gärna vilja att
          </note>
          <note>
            Ingrid Näslund kommenterade det något.
          </note>
          <note>
            Skolminitern sade tidigare att hon inte rakt av ville acceptera
            begreppet att skolan skall fostra. Det är det gamla begrepp som
            Britt Mogård myntade.
          </note>
          <note>
            Jag skulle vilja att Ingrid Näslund kommenterade detta, för här
            finns en ganska stor skillnad mellan vad de övriga regeringsföreträdarna
            och kds förde fram.
          </note>
          <note>
            Vi vill ju alla att skolan skall förmedla så mycket kunskap som
            möjligt och bidra till en så allsidig utveckling för eleverna
            som möjligt. Det som debatten handlar om är hur detta skall gå
            till.
          </note>
          <note type="speaker">
            Anf. 115 INGRID NÄSLUND (kds) replik:
          </note>
          <note>
            Herr talman! När det gäller betygen vill jag först deklarera
            att så länge det inte har lagts fram någon proposition och så
            länge regeringen inte är överens om vad den skall innehålla, anser
            jag att frågan är öppen för diskussion. Beatrice Ask framförde
            ju här tidigare att det är nu vi skall vädra åsikterna.
          </note>
          <note>
            När betygsberedningen är klar går den naturligtvis ut på remiss,
            och sedan får vi då vädra åsikterna om hur vi skall ställa oss.
          </note>
          <note>
            Jag har svårt att se att betyg skulle ha någon funktion att fylla
            när det gäller att bedöma så små barn som lågstadiebarn, särskilt
            inte för barnens egen del. Jag tror inte heller att det är någon
            mening för föräldrarna. Men det har ju inte sagts, utan bedömningen
            skall kanske i stället utgöras av ett omdöme.
          </note>
          <note>
            Jag anser emellertid att det är viktigt, även inom lågstadiet,
            att föräldrarna får en mycket klar information om hur barnet lyckats
            med att tillgodogöra sig baskunskaperna, dvs. läsa och skriva.
            Vi kan inte fortsätta att släppa barn från lågstadiet utan att
            dessa färdigheter har uppnåtts.
          </note>
          <note>
            Alla resurser måste sättas in för att hjälpa barn som inte lärt
            sig läsa och skriva. I det sammanhanget är samverkan med föräldrarna
            något av det mest betydelsefulla.
          </note>
          <note>
            Man hör ofta talas om detta med sociala faktorer i skolan och
            att man skall ta hänsyn till dem. Det har visat sig i flera undersökningar
            att det viktiga är inte att bedöma familjens sociala situation,
            utan att inleda ett samarbete där föräldrar och lärare kommer
            överens om att försöka hjälpa barnet till kunskap. I detta samarbete
            skall föräldrarna ta en mycket aktiv del. I USA har man fått föräldrar
            med en mycket dålig utgångspunkt att ställa upp på detta, om de
            har fått klart för sig hur betydelsefullt det är.
          </note>
          <note>
            Jag tror att man måste komma in redan på lågstadiet. Informationen
            får inte bara bestå i att läraren talar om hur underbara barnen
            är. Det vill vi väl alla höra om våra barn, och det skall också
            ingå, men sedan måste man gå vidare och tala om precis hur läget
            är. Föräldrarna måste hjälpa till att förbättra läget, så att
            man inte låter barnen gå vidare utan att de har förvärvat baskunskaperna
            på lågstadiet.
          </note>
          <note>
            Personligen anser jag -- och det har kds tagit upp i sitt program
            -- att årskurs sex är en bra startpunkt när det gäller betyg.
            Barnen skall inte heller gå vidare från mellanstadiet utan att
            det lämnas information, som då kan ha en mer betygsmässig form.
          </note>
          <note>
            Jag återkommer till de frågor som jag inte har hunnit med att
            kommentera.
          </note>
          <note>
            Anf. 116 LENA HJELM-WAllÉN (s)
          </note>
          <note>
            replik:
          </note>
          <note>
            Herr talman! Det är tydligen litet svårt att komma ihåg detta
            med kronor och ören. Det undviker varje företrädare för regeringspartierna
            utom faktiskt skolministern, som jag vill ge en eloge. Frågan
            rörde alltså besparingarna beträffande skolans arbetsmiljö, gymnasieskolan
            och vuxenutbildningen. Jag kanske får ett svar i Ingrid
          </note>
          <note>
            Näslunds nästa replik.
          </note>
          <note>
            Det var positivt att höra Ingrid Näslunds synpunkter på betygen,
            att inte heller kds förespråkar betyg före årskurs sex. Det välkomnar
            jag.
          </note>
          <note>
            Också jag anser att det är mycket viktigt att föräldrar och lärare
            samverkar kring barnet, eleven, men denna samverkan måste kunna
            ske på något annat sätt än just genom betyg. Kontakten skall vara
            naturlig, och ansvaret skall ligga hos både föräldern och läraren.
          </note>
          <note>
            Det är litet synd att Ingrid Näslund inte gick vidare och kommenterade
            alla de andra frågor som jag tog upp: slöjd, ämnesintegration
            och andra pedagogiska frågor. Även där stämmer nog kds åsikter
            bättre överens med det socialdemokratiska partiets, centerns och
            folkpartiets åsikter än med den moderatledda politiken.
          </note>
          <note type="speaker">
            Anf. 117 INGRID NÄSLUND (kds) replik:
          </note>
          <note>
            Herr talman! Jag börjar med kronorna och örena, så jag inte glömmer
            dem. Det var inte så att jag försökte undvika frågan, men käringen
            börjar väl bli gammal, för det är inte så bevänt med minnet längre.
            Det är inte bara barn som ibland har svårt att komma ihåg.
          </note>
          <note>
            När det gäller besparingarna i gymnasiet -- om nu dessa skall
            kallas besparingar -- är min uppfattning att det verkligen vore
            en fördel om kursplaner och annat är färdiga innan man sätter
            i gång, så att det inte blir något hastverk. Om kommuner ändå
            vill sätta i gång har de den friheten. Jag tycker inte att det
            var någon katastrof att man gjorde dessa besparingar. Det är min
            uppfattning.
          </note>
          <note>
            I fråga om att spara in på skolmiljö är det nog få i denna församling
            som har talat så mycket om skolmiljö som jag har gjort. Jag har
            jämfört skolmiljön i Göteborg med de absolut sämsta offentliga
            miljöer som finns: spårvagnarna i
          </note>
          <note>
            Göteborg och tunnelbanan i Stockholm. Där är det nedklottrat
            och nedsmutsat, och ingen människa vill vistas i dessa miljöer.
            Så illa har det varit i storstäderna, men det är inte lika illa
            överallt. Det är regeringens sak att följa upp om det är så illa,
            inte minst i storstadskommunerna, att man inte kan fullfölja den
            renovering som har påbörjats. I annat fall får regeringen t.ex.
            nästa år se till att skadan repareras. Vi kan inte fortsätta att
            ha en sådan skolmiljö som vi har haft tidigare. Sedan får det
            räcka med de insatser som har gjorts i år. Det är ju en stor summa
            pengar som har avsatts.
          </note>
          <note>
            Beträffande hemkunskap och slöjd anser jag att dessa ämnen mycket
            väl försvarar sin plats i skolan, men inte heller på detta område
            finns det något färdigt förslag. Det sitter en beredning som så
            småningom skall komma fram till någonting som sedan skall diskuteras.
            Hemkunskap är oerhört viktigt för den allmänna överlevnaden. Numera
            är nästan alla mammor ute och jobbar. Därför är det väldigt viktigt
            att deras barn klarar att själva sköta sitt hushåll när de kommer
            hem från skolan.
          </note>
          <note>
            Dessutom är det viktigt att barnen får lära sig hur riktig kost
            skall se ut, så att vi inte förfaller till att bli lika feta som
            t.ex. amerikanarna är nu för tiden.
          </note>
          <note>
            Även slöjd är väldigt viktigt. Under min egen skoltid upplevde
            jag dessa ämnen som någonting avstressande och fint, som avbrott
            från alla teoretiska ämnen.
          </note>
          <note>
            Jag vill gå ett steg längre i fråga om ämnesintegrationen. Det
            är väl inte sagt att allting skall förbli vid det gamla. Hittills
            har det varit blockundervisning, men nu skall man gå ett steg
            till.
          </note>
          <note>
            Även humanistisk och naturvetenskaplig inriktning skall integreras.
            Det är väldigt viktigt att få in humanistiska ämnen i naturvetenskapen.
            Man skall alltså gå ett steg längre, och det kan man göra inom
            ämnenas ram. Det är bra att det blir en differentierad ämnesindelning,
            men detta skall inte hindra integrationen mellan SO- och NO-ämnena.
          </note>
          <note type="speaker">
            Anf. 118 INGVAR JOHNSSON (s) replik:
          </note>
          <note>
            Herr talman! Ingrid Näslund har nu fått frågan av mig, Björn
            Samuelson och av Lena Hjelm-Wallén om hur hon ställer sig när
            det gäller kommunal vuxenutbildning. Ingrid Näslund har haft ordet
            i 18
          </note>
          <note>
            minuter, men hon har inte med ett ord lyckats beröra denna fråga.
          </note>
          <note>
            Under den senaste tiden har det kommit väldigt många telefonsamtal
            och brev. Dessutom har jag träffat många människor ute på möten
            och debatter. Därför har jag en mycket klar bild av vad representanter
            för kds, folkpartiet och centern förespråkar vid olika möten om
            komvux. Ingrid
          </note>
          <note>
            Näslunds bedövande tystnad här i kammaren står i skarp kontrast
            mot de besked hon ger till människor ute i landet, nämligen att
            det här med komvux nog skall ordna sig. Jag vill därför upprepa
            frågan: Skall ni se till att de 350 milj.kr. återställs till komvux
            eller inte?
          </note>
          <note>
            Som jag uppfattade det av den föregående diskussionen accepterar
            Ingrid Näslund nedskärningarna av bidragen till skolmiljön. Det
            går dåligt ihop med vad Ingrid Näslund sade inledningsvis, nämligen
            att det är viktigt att vi har en fin och bra skola. Om Ingrid
            Näslund nu får ytterligare tre minuter på sig -- då har hon haft
            ordet i sammanlagt 21 minuter -- hoppas jag att det kan bli åtminstone
            en kommentar till det här med komvux.
          </note>
          <note type="speaker">
            Anf. 119 INGRID NÄSLUND (kds) replik:
          </note>
          <note>
            Herr talman! Jag hade faktiskt tänkt att spara detta med komvux
            till Ingvar Johnsson, eftersom han huvudsakligen uppehöll sig
            vid det i sitt anförande tidigare. Jag tyckte därför att det var
            riktigast att den repliken gick till honom. Jag hade inte alls
            tänkt låta bli att svara. Jag har försökt att få ordet tidigare
            i detta ämne och i flera andra, men jag har fått ge mig till tåls.
            Jag tycker att debattreglerna kanske inte är helt solklara ur
            pedagogisk synpunkt. Nu får Ingvar Johnsson också ge sig till
            tåls, tills jag hinner svara på hans fråga. Det skall jag göra
            nu.
          </note>
          <note>
            Jag tycker att komvuxundervisningen är oerhört viktig. Jag anser
            att de människor som på grund av att skolsystemet tyvärr inte
            har fungerat så att de har fått den utbildning de behövt och har
            velat få i grundskola och i gymnasium, skall kunna få en chans
            även i fortsättningen. Många av dem har gått i grundskola och
            t.o.m. gymnasium.
          </note>
          <note>
            Jag vill också ha sagt att jag tror att det finns en del luft,
            att vi kan effektivisera en del. Jag har ett exempel från Göteborg,
            där man bedrev undervisning inom komvux på en ingenjörsutbildning
            för åtta elever. Tvärsöver gatan hade en vanlig skola också åtta
            elever i motsvarande utbildning. Båda var på dagtid, och utbildningen
            tog ett år. Där kan man rationalisera.
          </note>
          <note>
            Jag vet att det i andra fall kanske inte går lika lätt, där man
            t.ex. läser snabbare på komvux. Men jag tror att det även där
            finns möjligheter till samkörning.
          </note>
          <note>
            Jag tror att regeringen är så förståndig att man inte kommer
            att låta elever som har påbörjat en värdefull utbildning avbryta
            den. Det är ju många som befarar detta, som de skriver i sina
            brev eller kort. Jag tror att man i det fallet kommer att använda
            arbetsmarknadspengar. Det är inte något löfte som jag har fått.
            Jag talar om den goda tilltro som jag har till regeringen. Jag
            tror inte att man låter dessa elever gå via AMS och AMU, så att
            man måste försörja dem, utan man är nog så klok att man låter
            dem gå direkt på något sätt. Då slipper man försörja dem och det
            blir mer arbetsmarknadspengar att använda även på andra områden.
          </note>
          <note type="speaker">
            Anf. 120 INGVAR JOHNSSON (s) replik:
          </note>
          <note>
            Herr talman! Det var mycket vackra ord, men vad jag förstår ett
            nej till att återställa bidraget, de 350
          </note>
          <note>
            miljonerna. Det kan inte hjälpas att jag kom att tänka på ett
            citat ur en bok, som jag tror att Ingrid
          </note>
          <note>
            Näslund läser ibland. ''Rösten är Jakobs, men händerna är Esaus.''
            Man skulle kunna säga att rösten var Ingrid Näslunds, men händerna
            är Per
          </note>
          <note>
            Unckels.
          </note>
          <note type="speaker">
            Anf. 121 INGRID NÄSLUND (kds) replik:
          </note>
          <note>
            Herr talman! Det finns olika sätt att citera Bibeln.
          </note>
          <note>
            För all del, jag får väl ta det som det kommer och tänka på det.
            Goda ord skall man alltid tänka på och begrunda på olika sätt.
          </note>
          <note>
            Det är inte min sak att avgöra på vilken väg dessa pengar kommer
            komvuxeleverna till del. Jag sitter nämligen inte i regeringen.
            Som jag har förstått saken har alla departement fått i uppgift
            att spara, och det är väl det som har åstadkommit svårigheterna.
          </note>
          <note>
            Jag tror inte att vare sig den ena eller den andra har velat
            spara på detta, utom där man kan effektivisera. Det vill väl ni
            också göra, hoppas jag.
          </note>
          <note>
            Ni vill väl inte att pengar skall rinna bort i onödan, att man
            skall ha onödigt små klasser t.ex.? Däremot är jag övertygad om
            att de som är inne i en värdefull utbildning eller just skall
            påbörja sådan skall få göra det. Jag kan inte tänka mig att man
            skulle välja att dessa människor gick ut i arbetslöshet. Så rationella
            som exempelvis moderater brukar vara, kan jag svårligen tro att
            de vill betala mer pengar för dessa människor.
          </note>
          <note type="speaker">
            Anf. 122 ELISABETH PERSSON (v):
          </note>
          <note>
            Herr talman! Statsbidragen till folkbildningen minskas med 306
            miljoner och komvux blir av med
          </note>
          <note>
            350 miljoner, om regeringen får som den vill. Den svenska vuxenutbildningen
            och folkbildningen står inför en katastrof. De arbetslösa, handikappade
            och korttidsutbildade är inte längre värda en andra chans. Nu
            skall utbildning åter bli ett privilegium för den intellektuella
            medelklassen, tycks det moderatstyrda utbildningsdepartementet
            mena.
          </note>
          <note>
            Eftersom det tidigare har talats om komvux kommer jag att uppehålla
            mig mest vid folkhögskolornas och studieförbundens del av vuxenutbildningen
            och folkbildningen.
          </note>
          <note>
            Ett av folkbildningens särmärken är att den tar människors egna
            erfarenheter och intressen som utgångspunkt för lärandet. Det
            är en av anledningarna till att den mestadels når så bra resultat,
            är så effektiv eller produktiv, för att nu använda ord som har
            slungats fram och tillbaka här i kammaren i dag.
          </note>
          <note>
            En folkhögskolekurs börjar ofta som ett uppbrott, från arbetslöshet
            eller långtidssjukskrivning, och blir en början till ett annat
            och rikare liv.
          </note>
          <note>
            Utbildning ger självförtroende och handlingsberedskap inför livet.
            Det är inte för inte som begreppet allmän medborgerlig bildning
            fortfarande är en bra etikett på folkhögskolornas och studieförbundens
            verksamheter.
          </note>
          <note>
            Trots stora skol- och utbildningssatsningar de senaste decennierna
            är utbildningsklyftorna fortfarande djupa. De följer bl.a. av
            ålder, kön och klass. Klasstillhörigheten spelar här t.o.m.
          </note>
          <note>
            förmodligen större roll än på andra områden.
          </note>
          <note>
            Den högre utbildningen har förblivit ett reservat, ganska svåråtkomligt
            för dem som inte är uppvuxna i en studievan tradition.
          </note>
          <note>
            Det tar lång tid att reformera ett helt utbildningsväsende. Nu
            cementerar regeringen utbildningsklyftorna. Det är klasspolitik
            och ingenting annat, och en ovanligt rå sådan.
          </note>
          <note>
            Om inte möjligheterna till vuxenutbildning består blir resultatet
            att utbildningsklyftorna ökar i takt med att den allmänna ungdomsutbildningen
            blir bättre. Maktutredningen och utredningen ''Att vidga deltagandet
            i kulturlivet'' visar att snedfördelningen beträffande deltagandet
            i kulturlivet snarare har ökat på senare tid. Det är de redan
            kulturaktiva som har blivit ännu mer aktiva.
          </note>
          <note>
            På motsvarande sätt ökar utbildningsklyftorna.
          </note>
          <note>
            Med regeringens utbildningspolitik, där tonvikten läggs på de
            teoretiska gymnasielinjerna, högskolor och forskning, förstärks
            skillnaderna. Men samhället behöver väl utbildade människor på
            alla nivåer. Arbetslivet förändras och samhällsutvecklingen går
            allt snabbare. Goda kunskaper i allmänna ämnen är därför nödvändiga
            för att hänga med i såväl jobbet som samhällsfrågorna och debatten.
          </note>
          <note>
            Det talas ibland om vilket land som har den bästa eller sämsta
            utbildningen. Man har ibland berömt sig av att Sverige skulle
            ha den bästa vuxenutbildningen. Det må vara hur som helst med
            det. I vårt land är det bara 56 % av den arbetande befolkningen
            som har gymnasiekompetens. I USA
          </note>
          <note>
            är motsvarande siffra 84 %.
          </note>
          <note>
            Nedskärningarna av komvux och folkbildningen stryper möjligheten
            till den kompetensgivande vuxenutbildningen. Om regeringens förslag
            går igenom kommer det att bli hart när omöjligt för de utbildningsmässigt
            redan missgynnade att komma i kapp.
          </note>
          <note>
            Herr talman! Vi har i vårt land över en halv miljon människor
            mellan 40 och 60 år som endast har 7-
          </note>
          <note>
            årig folkskola eller motsvarande. Det är nästan en halv miljon
            människor som har 20 år kvar i arbetslivet till pension, som skall
            finnas med i den allt hårdare konkurrensen. Det borde vara en
            hederssak för ett rättvist och demokratiskt samhälle att ge dem
            möjlighet att komplettera sin skolutbildning.
          </note>
          <note>
            Folkbildningen och komvux är naturligtvis inte ofelbara eller
            alltigenom heliga verksamheter. Det förekommer självfallet både
            en och annan slentrianmässig folkhögskolekurs och kanske t.o.m.
            någon meningslös studiecirkel och möjligen också dåliga komvuxkurser.
            Men det här är ju inte regeln. Det är undantaget. De eventuella
            brister som finns inom vuxenutbildningen motverkas naturligtvis
            inte av nedskärningar i verksamheten, snarare tvärtom.
          </note>
          <note>
            Visst kan det förekomma att en och annan höginkomsttagare slinker
            med på en studiecirkel eller en komvuxkurs. Men det är väl knappast
            ett skäl för att skära ner folkbildningen med
          </note>
          <note>
            306 milj.kr. och anslaget till komvux med
          </note>
          <note>
            350 milj.kr. Om t.ex studieförbunden får minskade anslag, som
            de naturligtvis får i konsekvens med det här, och tvingas ta ut
            högre cirkelavgifter drabbar det inte de rika som har råd att
            betala för sina språkstudier eller vad det kan vara. Det drabbar
            alla dem som inte har råd att betala och som alltså även fortsättningsvis
            får stå utan.
          </note>
          <note>
            För övrigt vill jag bara påminna om att folkbildningens anslag
            under det här verksamhetsåret redan har minskats med drygt
          </note>
          <note>
            100 milj.kr.
          </note>
          <note type="speaker">
            Anf. 123 GÖRAN ÅSTRAND (m):
          </note>
          <note>
            Herr talman! För den som starkt vill verka för kultur, utbildning,
            humanism och etik är statsverkspropositionen ytterst glädjande.
            Här presenteras förslag beträffande utbildning, kultur och forskning
            som präglas av kvalitet. Här skisseras åtgärder som skall ge oss
            en mycket bättre skola i vilken begreppen kunskap, bildning och
            fostran får en självklar central roll och där läroplanen åter
            ger utrymme för humanism och kristen etik. Därtill ger propositionens
            utbildnings-, kultur- och forskningsavsnitt ett tydligt Europaperspektiv.
          </note>
          <note>
            För den som tror på utbildning och kultur är dessa förslag värdefulla.
            De bidrar starkt till att förändra och förbättra det svenska kulturklimatet.
            De får effekter i ett samhälle som alltför länge kommit att präglas
            av socialdemokratins och socialismens materialistiska synsätt
            och som präglats av statlig styrning och reglering i andra termer
            än etikens och humanismens.
          </note>
          <note>
            Herr talman! ''Bildning är vad som blir kvar när vi glömt allt
            vi lärt oss'', heter det i ett citat,
          </note>
          <note>
            ''Repetition är all kunskaps moder'', i ett annat.
          </note>
          <note>
            Dessa citat leder mig över till ett resonemang om folkbildning
            och vuxenutbildning.
          </note>
          <note>
            Utbildningspropositionen innehåller också synpunkter på och förslag
            beträffande vuxnas möjligheter att inleda eller fortsätta studier.
            Inom den sektorn har vi en del av hjärtat i svenskt förenings-
            och organisationsliv. Här finns folkhögskolorna som givit generationer
            av människor kunskaper, bildning och färdigheter.
          </note>
          <note>
            Här finns den skolkompletterande komvuxverksamheten och här finns
            den fria och självständiga vuxenutbildningen som sker inom studieförbunden
            med kvalificerade lärare och stark uppmärksamhet på pedagogikens
            möjligheter. Till denna sektor bör också räknas AMU och dess arbetskvalificerande
            utbildning.
          </note>
          <note>
            Inom ramen för utbildningen totalt väljer regeringen att satsa
            mer och kraftfullt på ungdomsskolan och högskolorna. Det känns
            fel att kritisera detta. Det kommer snarare som en nödvändig och
            önskvärd åtgärd när årtionden av socialdemokratisk skolpolitik
            misslyckats och fått oacceptabla konsekvenser.
          </note>
          <note>
            Jag tycker också att det är märkligt när socialdemokrater och
            vänsterpartister här i kammaren så hårt kritiserar aviserade besparingar
            inom vuxenutbildningen. De glömmer då att det är deras egen politik
            som skapat enorma ekonomiska problem i vårt land och att sanering
            och besparing blir nödvändig. Jag tycker att regeringen kan ta
            kritik från det hållet lugnt.
          </note>
          <note>
            Herr talman! Däremot är det rimligt att uppmana regeringen att
            lyssna på de röster som talar för kvalitet och bredd i folkbildningens,
            vuxenutbildningens och folkhögskolornas verksamhet. De många uppvaktningarna
            bör mötas med respekt. De avspeglar en stark känsla för något
            man tror på och vill fortsätta med.
          </note>
          <note>
            Som moderat, värdekonsevativ och borgerlig vill jag med visst
            eftertryck och tydlig adress säga att en fördjupad analys av konkurrensförhållanden,
            ekonomisering och kvaliteter inom de fyra vuxenutbildningssektorerna
            behövs de närmaste åren.
          </note>
          <note>
            Den offentliga sektorns AMU och komvux bör jämföras med, och
            balanseras mot, den fria sektorns folkhögskolor och studieförbund.
            Mycket talar för att samma attityd som regeringen har till privata
            daghem, privata vårdhem och privata entreprenader också visas
            studieförbund och folkhögskolor. Dessa arbetar ju på en konkurrensutsatt
            sektor där endast deras egna kvaliteter avgör resultaten. De finansieras
            delvis, men inte helt, av skattemedel.
          </note>
          <note>
            Herr talman! Här är det inte de totala bidragens storlek som
            främst bör diskuteras, utan arbetsförutsättningar och konkurrens,
            så att inte folkhögskolor och studieförbund jämt får stå tillbaka
            för den offentliga sektorns komvux och
          </note>
          <note>
            AMU.
          </note>
          <note>
            Herr talman! Därtill vill jag positivt kommentera att regeringen
            i propositionen framfört att studieförbunden bör ges möjlighet
            att bedriva kompetensgivande studier. Med denna möjlighet, och
            med den i växande utsträckning aktuella uppdragsutbildningen,
            kommer studieförbunden, med deras pedagogiska kvaliteter och deras
            breda och erfarna lärarkrafter, att på ett omfattade sätt kunna
            gå in och hjälpa och komplettera ungdomsskolan, AMU, komvux, företag,
            landsting och kommuner. Detta känns som en utmaning och en möjlighet
            för den som är starkt engagerad i och tror på folkbildningen.
          </note>
          <note>
            Jag vill också uppmärksamma regeringen på vilken bred och erfaren
            informationsgivare studieförbunden är när det nu mycket snart
            blir aktuellt att genomföra informationskampanjer och studier
            kring EG och Europaproblematiken inför folkomröstningen. Jag har
            egna erfarenhetr från den stora informationskampanj som genomfördes
          </note>
          <note>
            1968--1970 inför enkammarriksdagen och där huvuddelen av information
            och studier skedde genom och i studieförbunden. Den blev bred
            och bra.
          </note>
          <note>
            Herr talman! Avslutningsvis vill jag uppmana till att genom detta
            och genom andra positiva åtgärder ta till vara det enskilda initiativet
            och det personliga ansvarstagandet inom bildningsverksamheten.
          </note>
          <note type="speaker">
            Anf. 124 ELISABETH PERSSON (v)
          </note>
          <note>
            replik:
          </note>
          <note>
            Herr talman! Göran Åstrand talar med kluven tunga. Å ena sidan
            talar han lyriskt om folkbildningens kvaliteter och innehåll.
            Å andra sidan försvarar Göran Åstrand nedskärningarna med 15 %
            på folkbildningen. Jag får inte det att gå ihop. Jag förstår att
            moderaterna tycker att det är en bra politik att sanera samhällsekonomin
            genom att skära ner på folkbildningen med 15 % och sedan också
            minska skatten för höginkomsttagare, ge lägre arvs- och gåvoskatt,
            lägre förmögenhetsskatt och bolagsskatt.
          </note>
          <note>
            Men detta är egentligen inte ett stort problem för mig att förstå.
            Vad jag inte begriper är om centern och kds ställer sig bakom
            detta. De talade ju så lyriskt om folkbildningen före valet.
          </note>
          <note type="speaker">
            Anf. 125 ANDRE VICE TALMANNEN:
          </note>
          <note>
            Jag vill erinra om att replikrätten gäller Göran
          </note>
          <note>
            Åstrands anförande.
          </note>
          <note type="speaker">
            Anf. 126 ELISABETH PERSSON (v)
          </note>
          <note>
            replik:
          </note>
          <note>
            Jag vill också påminna Göran Åstrand litet grand om vad som har
            sagts tidigare. Profilering och mångfald har varit någonting som
            skulle uppmuntras. Om Göran Åstrand håller med mig om att man,
            när det gäller utbildning, inte kan hitta något bättre än folkbildning,
            är det då försvarligt att skära ned den möjligheten till kompetensgivande
            utbildning i den situation som
          </note>
          <note>
            Sverige befinner sig i nu?
          </note>
          <note>
            Jag skulle kunna rada upp en del andra exempel på vad som har
            sagts här, men Göran Åstrand har ju själv lyssnat. Hur kommer
            Göran Åstrand att rösta den dagen det här kommer på bordet? Kommer
          </note>
          <note>
            Göran Åstrand att ställa sig bakom vänsterpartiets motion som
            inte vill tillåta några nedskärningar för folkbildningen?
          </note>
          <note type="speaker">
            Anf. 126a GÖRAN ÅSTRAND (m) replik:
          </note>
          <note>
            Herr talman! Man kan närma sig folkbildningens problem från många
            olika håll.Det är märkligt när
          </note>
          <note>
            Elisabeth Persson närmar sig folkbildningen utifrån frågan om
            skattefinansieringen. För mig handlar det om kulturklimat och
            villkor för folkbildningen i ett kulturklimat som regeringen nu
            försöker förändra och förbättra med en rad olika positiva åtgärder.
            Det borde vara glädjande för Elisabeth
          </note>
          <note>
            Persson och alla andra som säger sig värna om folkbildningen
            att den åtgärden vidtas. I ett längre perspektiv är det oerhört
            mycket viktigare än hur stor andel av en skattefinansiering som
            en regering anslår.
          </note>
          <note>
            Jag kommer solidariskt att rösta med en regering som bidrar till
            det här förbättrade kulturklimatet, men jag kommer samtidigt,
            vilket framgår av mitt anförande, under de kommande åren att diskutera
            den svåra avvägningen mellan den offentliga sektorns bägge vuxenutbildningssektorer,
            dvs.
          </note>
          <note>
            komvux och AMU, å ena sidan och folkhögskolorna och folkbildningen
            å andra sidan --
          </note>
          <note>
            den som jag står på. Det är en diskussion och en analys som vi
            redan har igångsatt och som vi skall fullfölja.
          </note>
          <note>
            Jag vill avslutningsvis till Elisabeth Persson säga att man inte
            avbryter någon kompetensgivande utbildning, utan man inleder sådana.
            En av de många positiva sakerna i propositionen är att man ger
            studieförbunden en efterlängtad möjlighet att bedriva kompetensgivande
            studier.
          </note>
          <note type="speaker">
            Anf. 127 ELISABETH PERSSON (v)
          </note>
          <note>
            replik:
          </note>
          <note>
            Herr talman! Det var Göran Åstrand som gjorde påståendet beträffande
            ekonomin. Jag vill hävda att om det någonstans finns ett gott
            kultur- och utbildningsklimat inom det svenska utbildningsgebitet,
            är det just på folkhögskolorna.
          </note>
          <note>
            Frågan är: Skall man kunna behålla detta klimat där eller ej?
          </note>
          <note>
            Vad skall exempelvis Dalarö Folkhögskola göra om man där tvingas
            att lägga ned utbildningen för sina handikappade elever för att
            klara de nedskärningar i miljonklassen som blir aktuella i och
            med nedskärningsförslaget?
          </note>
          <note>
            Vad skall Vadstena Folkhögskola göra med de kvinnliga elever
            som äntligen fått möjlighet att skaffa sig en utbildning för att
            komma tillbaka efter lång arbetslöshet, sjukskrivning osv.?
          </note>
          <note>
            Av de 132 folkhögskolor som vi har i landet kan ingen fortsätta
            den utbildningsverksamhet som de har bedrivit i det klimat som
            rått, om det inte kommer att finnas pengar att bedriva kursverksamhet
            med. Man kan inte rationalisera eller effektivisera mer än man
            redan har gjort. Jag vill påminna om att folkbildningen under
            innevarande år självmant har tagit på sig ett sparbeting på 100
            milj.kr. Man kan på det hållet inte klara en ytterligare 15-procentig
            nedskärning.
          </note>
          <note>
            Under sådana förhållanden blir det i stället fråga om direkt
            nedläggning, inget annat.
          </note>
          <note>
            Att studieförbunden nu i teorin har möjlighet att anordna kompetensgivande
            utbildning kan inte vara annat än bra, men det har inte ett dyft
            att göra med de föreslagna besparingarna tvärtom. Det är en utvecklingsprocess
            som folkbildningen själv har tagit initiativ till, och det tycker
            vi självfallet är bra.
          </note>
          <note>
            Men frågan är: Hur skall de klara att anordna dessa kurser? Vilken
            del av den befintliga verksamheten är det som man vill skära bort
            med den 15-
          </note>
          <note>
            procentiga neddragningen? Jag skulle tycka att det vore ärligt
            och redigt att få svar på det.
          </note>
          <note>
            Sedan kan vi gå ut till alla dem som har protesterat och säga:
            Du och du skall inte få den andra chans som folkbildningen ka
            ge dig. Den och den kan möjligen få vara kvar, men ni andra får
            försöka att klara er själva. Jag garanterar att dessa personer
            inte går tillbaka till något lyxliv, utan i allmänhet till arbetslöshet,
            långtidssjukskrivning eller liknande.
          </note>
          <note type="speaker">
            Anf. 128 GÖRAN ÅSTRAND (m) replik:
          </note>
          <note>
            Herr talman! Som kravmaskin fungerar Elisabeth
          </note>
          <note>
            Persson alldeles utmärkt. Det framförs krav på skattefinansiering
            av allt. Kom då ihåg var boven i detta drama finns! Det är en
            politik som stötts av vänsterpartiet och förts av socialdemokraterna
            och som lett till att vi i dag har en ekonomisk situation som
            kräver besparingar.
          </note>
          <note>
            Jag har i mitt anförande, som Elisabeth Persson lyssnade på,
            sagt att det finns en rad positiva ting i den proposition som
            det nu handlar om. De är viktigare än skattefinansieringen.
          </note>
          <note>
            Jag har också sagt att jag vill ha en analys av avvägningen mellan
            den offentliga sektorns organ och den fria sektorns organ. Den
            analysen kommer naturligtvis att göras, men att här bara vara
            kravmaskin och tala om skattefinansieringens välsignelser ställer
            jag inte upp på. Det är inte det som folkbildningen i första hand
            behöver.
          </note>
          <note>
            Folkbildningen behöver ett bra kulturklimat, möjlighet att arbeta
            inom olika sektorer, där bl.a.
          </note>
          <note>
            den kompetensgivande utbildningen blir viktig, möjlighet att
            bedriva uppdragsutbildning och att komplettera skola, företag
            och kommuner med en kulturell entreprenad. Detta är vad folkbildningen
            behöver, och det synes den också få.
          </note>
          <note>
            Andre vice talmannen anmälde att Elisabeth
          </note>
          <note>
            Persson anhållit att till protokollet få antecknat att hon inte
            ägde rätt till ytterligare replik.
          </note>
          <note type="speaker">
            Anf. 129 STINA GUSTAVSSON (c):
          </note>
          <note>
            Herr talman! Jag skall först något beröra den högre utbildningen
            och därefter gå in på folkbildningen, som just har debatterats.
          </note>
          <note>
            För att Sverige skall hävda sig som en framgångsrik industrination
            måste den högre utbildningen erhålla kraftfulla förstärkningar.
            Detta har vi från centerns sida varit överens med regeringen om.
          </note>
          <note>
            Också de av centern tidigare framförda förslagen om utökning
            av högskolornas antagningskapacitet med 12 000 årsstudieplatser
            för den kommande treårsperioden har anammats. Detsamma gäller
            förslag om ökade resurser för lokaler och utrustning och om att
            nu påskynda omvandlingen av utbildningsbidrag till doktorandtjänster.
          </note>
          <note>
            Den större frihet och självständighet för högskolorna som regeringen
            eftersträvar för att, som utbildningsministern och skolministern
            uttrycker det, bli Europas bästa, får inte leda till att skolorna
            blir isolerade från näringsliv och samhälle.
          </note>
          <note>
            Så säger t.ex. skolexperter inom EG att vad både högre utbildning
            och forskning beträffar så behövs en nära samverkan med arbetsliv
            och myndigheter.
          </note>
          <note>
            Detta synsätt har också åberopats när ett s.k.
          </note>
          <note>
            nätverksuniversitet diskuterats i sydost, dvs. en samverkan mellan
            högskolorna i Växjö, Kalmar och Karlskrona/Ronneby. Centerföreträdare
            i riksdagen har i några år pekat på behovet av ökad samverkan
            mellan grundutbildning och forskning.
          </note>
          <note>
            När nu samtliga riksdagsledamöter från
          </note>
          <note>
            Kronobergs, Kalmar och Blekinge län för andra året går samman
            i gemensam motion om ett framtida nätverksuniversitet ligger detta
            helt i linje med centerns syn på den högre utbildningen.
          </note>
          <note>
            En samverkan mellan de tre nämnda högskolorna har påbörjats inom
            strategiska nyckelområden, som gemensamma administrativa system,
            personalutveckling och informationsförsörjning.
          </note>
          <note>
            Jag tycker att det under 1991 har pågått ett intensivt arbete
            på förtroendemanna-, tjänstemenna- och institutionsnivå för att
            förbereda och inlämna en gemensam anslagsframställning inför den
            forskningsproposition som skall framläggas för riksdagen 1993.
          </note>
          <note>
            Därmed kan man säga att arbetet med ett
          </note>
          <note>
            ''sydostuniversitet'' går in i en mer operativ fas, med insatser
            för samordning, opinionsbildning och marknadsföring. De strävanden
            som åstadkommits vid de tre högskolorna bör riksdagen så småningom
            ställa sig bakom. I annat fall tycker jag att riksdagen motverkar
            det nationella syftet, eftersom vi så väl behöver fler högskoleutbildade
            i Sverige.
          </note>
          <note>
            Inte minst behövs det fler sådana i den region i landet som har
            den lägsta högre utbildningen.
          </note>
          <note>
            Jag tycker att regeringen är värd all uppmuntran i sina ansträngningar
            att förbättra kvaliteten i skolan och likaså när den vill ge högskolorna
            större frihet, men enligt min mening är det ett steg tillbaka
            om man inte samtidigt tar till vara möjligheterna till vidare
            studier genom vuxenutbildningen och folkbildningen.
          </note>
          <note>
            Det torde också vara dålig samhällsekonomi att inte i det besvärliga
            läge som råder på arbetsmarknaden se till att såväl komvux som
            folkhögskolor kan verka fullt ut. Det handlar i flertalet fall
            om utbildning för dem som behöver skaffa sig en grundutbildning
            som de av någon anledning inte fått eller kunnat tillägna sig
            tidigare.
          </note>
          <note>
            Vårt lands folkrörelse- och folkbildningstradition är med sitt
            rika föreningsliv och sin demokratiska uppbyggnad en av hörnstenarna
            för demokratin.
          </note>
          <note>
            Genom beslut i riksdagen förra året fick folkbildningsverksamheten
            gå över från statens regelbok till en egen målstyrd verksamhet.
            Därmed fick såväl folkhögskolor som studieförbund möjligheter
            att anpassa verksamheten efter de intentioner som riksdagen fastställt
            och till de lokala behov som finns i tätorter och på landsbygd.
          </note>
          <note>
            Den diskussion som nu pågår intensivt kring folkbildningen med
            anledning av regeringens budgetförslag till verksamheten har satt
            folkbildningen i fokus. Debatten speglar också något av synen
            på folkbildning. För min del, och också för mitt partis del, vill
            jag betona den höga utbildningskompetens och förmåga som folkhögskolorna
            har att forma kurser efter de studerandes behov.
          </note>
          <note>
            Folkhögskolorna är viktiga redskap för möjligheten att höja kompetensnivån
            för dem som behöver läsa in grundskole- och gymnasiekompetens.
            Många ungdomar söker sig nu denna väg till fortsatt utbildning.
            Studieförbunden har t.ex. tagit på sin lott att ordna verksamhet
            för handikappade. Det är en verksamhet som, utöver den betydelse
            den har för deltagarna, är mycket kostnadseffektiv jämfört med
            liknande verksamheter i regi av stat eller kommun.
          </note>
          <note>
            Herr talman! Med det anförda vill jag ha sagt att en satsning
            på folkbildning är en klok satsning.
          </note>
          <note>
            Tidigare i dag ställdes till centern en fråga som inte blev besvarad.
            Jag skall be att få svara på den nu.
          </note>
          <note>
            Ingvar Johnsson frågade hur vi kommer att ställa oss till regeringens
            budgetförslag när det gäller folkbildningen. Vi gör som vi brukar
            göra.
          </note>
          <note>
            Förslaget har kommit till kulturutskottet, och dit har också
            hänvisats en rad motioner. Det skulle förefalla mig märkligt om
            inte Ingvar Johnsson och socialdemokraterna i övrigt i detta skeende
            gärna såg att även deras motioner blir seriöst behandlade.
          </note>
          <note>
            Förslaget är bordlagt och återkommer nästa vecka.
          </note>
          <note type="speaker">
            Anf. 130 ELISABETH PERSSON (v)
          </note>
          <note>
            replik:
          </note>
          <note>
            Herr talman! Till Stina Gustavsson vill jag säga följande. Den
            5 juni förra året beslutade en majoritet bestående av socialdemokraterna,
            vänsterpartiet, centern och miljöpartiet här i riksdagen om ett
            fast treårigt anslag för folkbildningen. Vi var överens om att
            det här skulle möjliggöra folkbildningens, folkhögskolornas och
            studieförbundens långsiktiga planering för nysatsningar och utveckling
            av verksamheten. Vi var alla överens om att prioritera utbildningsbehovet
            för de korttidsutbildade, de arbetslösa, de handikappade och invandrarna.
          </note>
          <note>
            Vi vet hur det gått med detta. Av skäl som har angivits här tidigare
            har åtminstone centern funnit anledning att överge det här beslutet.
            Nu verkar man dock tack vare de påtryckningar som kommit utifrån
            landet beredd att tänka om.
          </note>
          <note>
            Jag är dock orolig för att det här är en omvändelse under galjen,
            något som kan få mycket olyckliga konsekvenser. Jag skulle vilja
            höra vad Stina
          </note>
          <note>
            Gustavsson tycker om det som det ryktas om, nämligen att man
            först skulle skära ned verksamheten med 110 miljoner för folkhögskolorna
            och 170 miljoner för studieförbunden och sedan föra tillbaka litet
            pengar från arbetsmarknadsdepartementet eller
          </note>
          <note>
            AMU-utbildningen till folkhögskolan för att där anordna särskilda
            kurser för arbetslös ungdom. Om det blir på det här sättet, tycker
            Stina Gustavsson alltså att det är rimligt att först rycka undan
            fötterna för de korttidsutbildade, handikappade, invandrare och
            kvinnor som nu äntligen har påbörjat sina studier, att därefter
            anordna särskilda kurser för arbetslös ungdom och att sedan ge
            ett vagt löfte om att när konjunkturerna blir bättre återskapa
            den tidigare verksamheten?
          </note>
          <note>
            Är inte detta att gå den bakvända vägen? Vad tycker centern?
          </note>
          <note type="speaker">
            Anf. 131 STINA GUSTAVSSON (c) replik:
          </note>
          <note>
            Herr talman! Det var en riktig redovisning som
          </note>
          <note>
            Elisabeth Persson gjorde av det beslut som vi tog förra året
            i stor enighet i Sveriges riksdag. Såvitt jag minns avgavs inte
            någon reservation, däremot ett särskilt yttrande om sättet att
            fördela pengar tre år framåt i tiden.
          </note>
          <note>
            Elisabeth Persson målade sedan upp en scenario enligt vilket
            allt elände skall drabba oerhört många människor och frågar vad
            jag för min del anser om detta.
          </note>
          <note>
            Jag säger som jag sade från kammarens talarstol, att det här
            regeringsförslaget inte är så märkligt.
          </note>
          <note>
            Förra året fick vi ett förslag från den socialdemokratiska regeringen
            som blev bordlagt gång efter gång, och så småningom lade socialdemokraterna
            tillsammans med vänstern och även vissa andra partier fram andra
            förslag.
          </note>
          <note>
            Jag tycker att vi nu i kulturutskottet seriöst skall granska
            de motioner som väckts dels från oppositionspartierna, dels också
            från regeringspartierna. Jag har också erfarit att många motioner
            som har gått till arbetsmarknadsutskottet behandlas på precis
            samma sätt.
          </note>
          <note>
            Under tiden som förhandlingar pågår är det ju kutym att man inte
            tar ställning i ena eller andra riktningen. Att man sätter sig
            ned och förhandlar med varandra tycker jag ändå är ett bevis för
            att man vill göra något och vill få ut någonting positivt av en
            sådan diskussion.
          </note>
          <note type="speaker">
            Anf. 132 ELISABETH PERSSON (v)
          </note>
          <note>
            replik:
          </note>
          <note>
            Herr talman! Jag är glad att ni har börjat förhandla, men jag
            är rädd för att det kan bli ett förslag som går i den riktning
            jag skisserat, att man först river ner och tar bort och omöjliggör
            den verksamhet som existerar, för att sedan lägga litet plåster
            på såren som man har rivit upp. Jag tror att vi kan bli överens
            om att det vore en väldigt olycklig utveckling, om det blev på
            det sättet.
          </note>
          <note>
            Nu hoppas jag att Stina Gustavsson i de här förhandlingarna kommer
            att stå bakom allt vackert som har sagts om folkbildningen, både
            det som sades förra våren i samband med beslutet den 5 juni och
            det vi har fått höra i dag. Det är inget bra sätt för de handikappade,
            för korttidsutbildade, för kvinnorna, de arbetslösa och invandrarna
            att man först river ner, för att sedan eventuellt lägga på en
            liten byggkloss.
          </note>
          <note>
            Jag tolkar Stina Gustavsson som att hon kommer att medverka till
            att pengar ograverade skall gå tillbaka till folkbildningen, att
            fördelas av studieförbunden själva i enlighet med de riktlinjer
            som vi var överens om i våras.
          </note>
          <note type="speaker">
            Anf. 133 INGVAR JOHNSSON (s) replik:
          </note>
          <note>
            Herr talman! Det var bra att Stina Gustavsson hade uppfattat
            min fråga och också försökte svara på den, men det var ju inget
            svar. Jag fick inte svar på frågan om man tänker lägga tillbaka
            de 350
          </note>
          <note>
            miljonerna till komvux eller om man tänker lägga tillbaka pengarna
            till folkbildningen.
          </note>
          <note>
            Jag vill ändå säga, när jag nu diskuterar med en centerpartist,
            att under de nio senaste åren har centerpartiet de flesta år kommit
            med överbud när det gäller folkbildning och vuxenutbildning. Det
            gjorde man så sent som före senaste valet. Därifrån har ni gått
            till att nu, för att citera tidningen Land, dra ner sammanlagt
            en hel miljard på vuxenutbildningen.
          </note>
          <note>
            Jag har haft förmånen att debattera med Larz
          </note>
          <note>
            Johansson före valen såväl 1985 som 1988 och 1991, och jag har
            då sagt: Tänk, om det nu blir en regering ihop med moderaterna!
            Kommer då löftena om vuxenutbildningen att gälla?
          </note>
          <note>
            1985 och 1988 fick jag ganska självsäkra svar. 1991, när vårt
            parti hade så dåliga opinionssiffror, gick centerns ledande företrädare
            i utbildningsfrågor ut och har sedan inte visat sig under någon
            av debatterna om vuxenutbildningen. Det talar sitt tydliga språk.
          </note>
          <note>
            Stina Gustavsson säger att det är kutym att vi för diskussioner
            och inte låser oss. Det tycker jag är viktigt, men så säger ni
            banne mig inte till människorna ute i bygderna! Ute i debatter
            och vid telefonsamtal försöker ni säga att ni har ett bättre förslag
            än vad socialdemokraterna har.
          </note>
          <note>
            Då är frågan: Tänker ni höja de fasta anslagen?
          </note>
          <note>
            Eller är det någon sorts tillfällig lösning med arbetsmarknadspengar
            som ni tänker göra och ändå dra ner de fasta anslagen? Jag tror
            uppriktigt sagt att folkbildningen håller för centern år 1991
            på att bli vad Barsebäck blev för centern 1976.
          </note>
          <note type="speaker">
            Anf. 134 STINA GUSTAVSSON (c) replik:
          </note>
          <note>
            Herr talman! Vi får väl se hur det blir med det sista som Ingvar
            Johnsson talade om i sitt senaste inlägg.
          </note>
          <note>
            Låt mig säga att jag får svara Ingvar Johnsson precis på samma
            sätt som jag fick svara Elisabeth Persson, nämligen att förhandlingar
            pågår. Vad det blir för resultat får ni faktiskt ge er till tåls
            med. Jag tycker inte att det är så märkvärdigt att man för diskussioner
            och att man seriöst behandlar motioner. Jag anser att vi har en
            skyldighet att göra detta.
          </note>
          <note>
            Jag kan bara erinra Ingvar Johnsson om från kulturutskottet förra
            året hur socialdemokraterna gång på gång bordlade frågor kring
            det ekonomiska ställningstagandet. Det gällde bl.a. Riksteatern
            och de regionala museerna. Då finner jag det inte så märkvärdigt
            att också den nuvarande regeringskonstellationen försöker hitta
            en så bra lösning som möjligt. Jag tycker att det är en skyldighet
            vi har som ledamöter i kulturutskottet.
          </note>
          <note type="speaker">
            Anf. 135 INGVAR JOHNSSON (s) replik:
          </note>
          <note>
            Herr talman! Det är ju så enkelt det här. Det finns socialdemokratiska
            motioner och vad jag förstår också motioner från vänsterpartiet.
            Om man vill lägga tillbaka pengarna, är det bara att lyfta fingret
            och rösta på de motionerna.
          </note>
          <note>
            Jag hoppas naturligtvis att det skall bli centerns ståndpunkt
            så småningom, så att de vuxenstuderande av alla kategorier får
            tillbaka sina pengar. Men beskeden hastar, anser jag, och jag
            tycker att det är viktigt att de olika rörelser som centern nu
            gör i frågan inte är till bara för att lugna den ganska hetsiga
            opinion som självklart finns hos dem som drabbats av ett dråpslag
            och sedan löper risk att inte få en uppräkning av de fasta anslagen.
          </note>
          <note type="speaker">
            Anf. 136 GÖRAN MAGNUSSON (s):
          </note>
          <note>
            Herr talman! Vad är det för fel på folkrörelsestuket? Jag skall
            tala om folkrörelserna och deras roll i samhället, därför att
            jag är djupt oroad. En del folkrörelser har problem, men framför
            allt dyker allt fler propåer upp om att försvåra arbetet för folkrörelserna,
            särskilt för dem som har anknytning till arbetarrörelsen.
          </note>
          <note>
            Det bäst organiserade angreppet på statens stöd till folkrörelserna
            står Den nya välfärden för.
          </note>
          <note>
            Vad är då Den nya välfärden? Det är en professionell lobbygrupp
            för nyliberala idéer. Dess utredningar har inspirerat bl.a. Ny
            Demokratis politik.
          </note>
          <note>
            Vem står bakom Den nya välfärden?
          </note>
          <note>
            Organisationen leds av Patrik Engellau och G Rune
          </note>
          <note>
            Berggren och har, enligt egen uppgift, ''inga andra inkomster
            än medlemsavgifterna och eventuella bidrag''. Ja, man har förstås
            också pengarna från
          </note>
          <note>
            Näringslivets fond, som betalar alla de utredningar som Den nya
            välfärden gör under förespegling att företräda medborgarna.
          </note>
          <note>
            ''På egna ben'' är en sådan utredning. Den kräver att statens
            stöd till folkrörelserna skall skäras ned med 4 miljarder. Det
            är drygt hälften av nuvarande bidrag, med den definition Den nya
            välfärden har.
          </note>
          <note>
            I folkrörelsebidragen ingår då 1 ,9 miljarder till humanitärt
            bistånd utomlands, 1 ,4 miljarder till studieförbunden och 2 miljarder
            till lönebidragsanställda.
          </note>
          <note>
            Hur vill då Den nya välfärden utforma statens stöd?
          </note>
          <note>
            Jo, bidragen skall ersättas med rätt till privata skatteavdrag
            för gåvor till av staten godkända organisationer och föreningar.
            De föreningar som ger rätt till skatteavdrag skall givetvis definieras
            så att allt sådant som luktar politik inte godkänns.
          </note>
          <note>
            Utan gåvor som är skattefria för givarna blir också exempelvis
            pensionärs- och handikapporganisationer, invandrarorganisationer
            och organisationer som förvaltar och äger samlingslokaler.
          </note>
          <note>
            Den nya välfärden har säkert inspirerat nydemokraterna Laila
            Strid-Jansson och Arne
          </note>
          <note>
            Jansson att i en riksdagsmotion kräva att staten skall specialgranska
            Folkets hus-rörelsen och att stödet till Folkets hus skall begränsas
            till ett minimum. Varför pekar de ut endast en av tre organisationer
            som förvaltar samlingslokaler? Och varför den organisation som
            står arbetarrörelsen nära?
          </note>
          <note>
            Herr talman! Just föreningslokaler, förvaltade av föreningarna
            själva, är av fundamental betydelse för ett vitalt föreningsliv.
            I ett projekt kallat Idé på sikt, som tidigare studerade folkrörelsernas
            framväxt och framtid, jämförde Gunnar Nelker i en uppsats deras
            utveckling i Sverige med folkrörelsernas utveckling i övriga Europa.
            Hans slutsats blev entydigt att tillgången till lokaler var avgörande
            för folkrörelsernas styrka i Sverige.
          </note>
          <note>
            Det är alltså de många egna lokalerna som har gjort att folkrörelserna
            i Sverige kunnat förbli starka och väsentliga i ett bra samhälle.
            Det förstår
          </note>
          <note>
            Näringslivets fond, det förstår Den nya välfärden och dess ombud
            i riksdagen. Därför är det viktigt för dem att angripa just stödet
            till samlingslokaler.
          </note>
          <note>
            Samma insikt ligger bakom angreppen på folkbildningen. Man vet
            att folkbildningen rymmer mycket av vitalitet, av bred demokratisk
            förankring, av möjlighet för de många människorna. Den nya välfärden
            vill därför begränsa studieförbunden till att vara enbart konkurrerande
            entreprenörer inom den reguljära utbildningen, i ädel tävlan på
            marknadsplatsen med privata utbildningsföretag. Det är ganska
            fjärran ifrån den idylliska bild som exempelvis Göran
          </note>
          <note>
            Åstrand målade upp här. Ack, så litet man då vet om folklig bildning!
          </note>
          <note>
            Herr talman! Förslagen som riktas mot folkrörelserna blir inte
            bättre av att de påstås framförda av omtanke om folkrörelserna.
            Den nya välfärden vet inte bäst.
          </note>
          <note>
            Och moderaterna vet inte heller bäst, när de i sann marknadsekonomisk
            anda förkunnar att ''vi måste komma bort från folkrörelsestuket''.
            Tvärtom, det är folkrörelserna som bidragit till att myndigförklara
            människor i Sverige. Det är folkrörelserna som är styrkebältet
            för demokratin i Sverige. Arbete i olika föreningar i demokratiska
            former är också i framtiden vitalt för det svenska samhället.
          </note>
          <note>
            Moderaten Ulf Kristersson har också fel, när han på sin ''nysvenska''
            förkunnar att ''exit är bättre än voice''. Jag tror tvärtom på
            deltagandedemokrati, inte på att rösta med fötterna och ställa
            sig utanför.
          </note>
          <note>
            Att delta och diskutera, att kompromissa och påverka, det är
            genuint folkrörelsearbete. Det goda samhället behöver folkrörelserna!
          </note>
          <note type="speaker">
            Anf. 137 BENGT SILFVERSTRAND (s):
          </note>
          <note>
            Herr talman! Vi kommer med vår politik att skapa
          </note>
          <note>
            Europas bästa skola, sade statsministern tidigare i dag, och
            skolministern har upprepat det slagordet som visat sig på många
            punkter, också när det gäller högskolan, helt sakna innehåll.
          </note>
          <note>
            Medge att denna väg mot Europatoppen är både slirig, slingrig
            och släpande! Den går via nedskärningar av världens bästa vuxenutbildning
            och folkbildning och uppskjutande av gymnasiereformen. I stället
            för att främja kvalitetskraven motverkas ju dessa genom att antalet
            behöriga sökande till högskolestudier reduceras.
          </note>
          <note>
            Vad är det för konsekvens och logik i att föreslå en kraftig
            utökning av högskolans dimensionering, samtidigt som många sökande
            berövas möjligheten att påbörja högskolestudier? En undersökning
            om de studerandes bakgrund vid komvux i Malmö visade att 69 %
            av de studerande angav kompetens för högskolan som mål för sina
            komvuxstudier.
          </note>
          <note>
            Följden av detta borgerliga hasardspel blir sannolikt också en
            ökning av den sociala snedrekryteringen.
          </note>
          <note>
            Var landar Unckel med sin luftballong? frågar tidskriften LUM,
            organ för Lunds universitet. Med denna fråga ställs hela den genomideologiserade
            moderata offensiven på utbildnings- och forskningsfronten i en
            blixtbelysning.
          </note>
          <note>
            Moderaternas s.k. frihetsrevolution på högskolefronten har med
            folkpartiets, centerns och kds goda minne hittills lett till två
            verkliga frontalkollisioner med den samlade universitetsoch högskolevärlden.
          </note>
          <note>
            Det började med förslaget om att bilda ett särskilt aktiebolag
            för utbildningsfastigheter. Förslaget att fastigheterna skall
            kunna säljas på kommersiella villkor kan få helt orimliga konsekvenser
            för det stora antal högskolebyggnader som uppförts med donationsmedel.
            Efter en socialdemokratisk motion och uppvaktning av rektorskonferensen
            kommenderade Unckel gevär i hand, reträtt!
          </note>
          <note>
            Klavertrampet visar ändå att regeringen inte litar på universitetens
            och högskolornas förmåga att själva förfoga över sina lokaler.
          </note>
          <note>
            Minst lika dåligt förankrat är regeringens sällsynt illa underbyggda
            proposition om förändringar av myndighetsstrukturen inom högskole-
            och studiestödsområdet. Bl.a. föreslår regeringen -- hör och häpna!
            -- en nedläggning av forskningsrådsnämnden, FRN.
          </note>
          <note>
            Hur kan centern, folkpartiet och kds över huvud taget vara med
            och diskutera ett så ovanligt illa genomarbetat och genomtänkt
            förslag?
          </note>
          <note>
            FRN har blivit något av en internationell förebild när det gäller
            kunskapsutveckling. Man har byggt upp ett vidsträckt mångvetenskapligt
            nätverk med viktiga förbindelselänkar mellan de natur- och humanvetenskapliga
            områdena. Nämndens banbrytande insatser för kvinno- och jämställdhetsforskning
            är värda att särskilt uppmärksammas. Jag hoppas att de många borgerliga
            motionärer, inte minst kvinnor, som nu talar sig varma för fortsatt
            och utvidgat stöd till kvinno- och jämställdhetsforskning, är
            beredda att göra gemensam sak med socialdemokraterna och fälla
            det olycksaliga förslaget om att lägga ner en nämnd som inte bara
            mött ett grundmurat förtroende i forskarvärlden utan som rönt
            uppskattning också i mycket breda samhällsgrupper.
          </note>
          <note>
            En annan omhuldad borgerlig tanke är att omvandla våra universitet
            och högskolor till stiftelser. Universitetet i Umeå, som har någon
            form av ''het linje'' direkt till utbildningsdepartementet, har
            utsetts till att bli s.k.
          </note>
          <note>
            försökskanin. Men intresset för stiftelseidén tycks såväl i Umeå
            som på andra håll vara, minst sagt, synnerligen svalt.
          </note>
          <note>
            Det är nu hög tid för utbildningsministern och borgerliga utbildningspolitiker
            att klart och tydligt tala om vad det är för ofrihetens murar
            och törnesnår som omgärdar högskolevärlden, och som bara kan undanröjas
            genom att universitet och högskolor omvandlas till stiftelser.
          </note>
          <note>
            Vad blir de rättsliga konsekvenserna av en sådan omvandling?
            I högskoleutbildningen förekommer myndighetsutövning i form av
            examination, betygsättning och disciplinära åtgärder. Hur skall
            dessa frågor lösas i stiftelsens form? Vad händer med offentlighetsprincipen,
            JO:s och JK:s tillsyn?
          </note>
          <note>
            Kan beslut överklagas? Och sist men inte minst:
          </note>
          <note>
            Hur skall erforderliga kapitalresurser kunna mobiliseras? Skall
            högskolans verksamhet bedrivas genom avkastning på eget kapital,
            krävs att ett engångsbelopp på i runda tal 1 000 miljarder kronor
            avsätts. Högskolans årliga omsättning uppgår till ca
          </note>
          <note>
            15 miljarder, och den reala avkastningen torde inte kunna beräknas
            till mer än 2--3 % i ett mycket långt perspektiv.
          </note>
          <note>
            Som synes är den borgerliga s.k.
          </note>
          <note>
            frihetsrevolutionen på högskoleområdet omgärdad med åtskilliga
            frågetecken.
          </note>
          <note>
            I själva verket befinner sig våra universitet och högskolor redan
            i en dynamisk förnyelseprocess --
          </note>
          <note>
            en process som socialdemokratin både bejakat och befrämjat.
          </note>
          <note type="speaker">
            Anf. 138 Statsrådet BEATRICE ASK (m):
          </note>
          <note>
            Herr talman! I mitt inledningsanförande pekade jag på en del
            saker angående högskoleutbildningen som produktivitetsdelegationen
            har tagit fram. Det finns väl dokumenterade behov av att utvidga
            antalet platser inom högskolan och en del reformer, som nu håller
            på att genomföras.
          </note>
          <note>
            Jag beklagar att Per Unckel inte är här i dag. Han är ute på
            ett annat uppdrag som också är mycket centralt. Men jag skulle
            gärna vilja kommentera två saker.
          </note>
          <note>
            Den ena gäller forskningsrådsnämnden som föreslogs läggas ned.
            Det är alldeles riktigt att ett sådant förslag har dykt upp. Bakgrunden
            till det förslaget var en ganska bestämd uppfattning om att det
            på olika institutioner och andra ställen i utbildningsväsendet
            fanns goda möjligheter att ändå klara av det forskningsrådsnämnden
            gör. Men förslaget har skapat mycket oro, vilket framfördes i
            det senaste inlägget. Det gör att det i dag finns en samstämmighet
            bland de borgerliga partierna att justera förslaget. Det var aldrig
            meningen att kasta ut något barn med badvattnet. Tvärtom, jag
            har själv lyssnat på en debatt här i kammaren där just kvinnoforskning
            osv. har tagits som exempel på forskning som inte får gå förlorad.
            Jag tror att det finns möjlighet här i riksdagen att hitta någon
            form för att värna den tvärvetenskapliga forskningen.
          </note>
          <note>
            Jag tycker att det är litet märkligt att man måste vara så upprörd
            över detta.
          </note>
          <note>
            Bengt Silfverstrand säger att intresset för stiftelseidén är
            svagt. Det är en idé som måste prövas. Den här regeringen är inte
            så beskaffad att vi tycker att det är fruktansvärt om det visar
            sig att en idé inte håller eller att alla inte är engagerade.
          </note>
          <note>
            Idén måste prövas och diskuteras. Skulle det visa sig att idén
            inte är bra, får vi hitta andra vägar. Men den strävan regeringen
            har är entydig. Vi vill öka självständigheten på olika områden
            för universitet och högskolor. Vi söker former för detta.
          </note>
          <note>
            Nyligen har det kommit ut en diskussionspromemoria -- som inte
            alls är regeringens. Där finns idéer och infall för att skapa
            diskussionen ute på universitet och högskolor så att det sedan
            kan skapas underlag för prövningen. Det vore logiskt, med tanke
            på hur vi decentraliserar skolväsendet i övrigt, att ge universitet
            och högskolor ökad beslutsrätt över sin egen verksamhet.
          </note>
          <note type="speaker">
            Anf. 139 BENGT SILFVERSTRAND (s)
          </note>
          <note>
            replik:
          </note>
          <note>
            Herr talman! Låt mig först notera att grundvalarna till de reformer
            och den dimensionering av högskolan som det nu är fråga om har
            lagts fast av en tidigare riksdag med en socialdemokratisk regering
            -- låt vara, och det är bra, i mycket stor politisk enighet. Det
            häpnadsväckande är att man låter detta framstå som en stor reform
            samtidigt som man skär ner på vuxen- och gymnasieutbildningen
            och försämrar basen för den kvalitet som krävs för den högre utbildningen.
          </note>
          <note>
            Vidare har vi samstämmigheten mellan de borgerliga partierna.
            Det är fantastiskt. I ett pressmeddelande från utbildningsdepartementet
            talar regeringen om vad de borgerliga partierna i utbildningsutskottet
            skall tycka. Först sägs att forskningsrådsnämnden skall läggas
            ned. Sedan visar det sig att det inte finns någon förankring för
            förslaget. Det möts med ett kompakt motstånd av de grupper i samhället
            som en borgerlig regering och borgerliga partier ofta lutar sig
            mot. De vill inte ha förslaget. Vad gör man då? Samtidigt som
            förslaget får ligga kvar när det gäller information och utrustning,
            säger man att det är bra med tvärvetenskap. Sedan föreslår man
            i fyrpartimotionen ett nytt tvärvetenskapligt råd, som man några
            dagar tidigare inte ville höra talas om. Egentligen är det väl
            bara en trepartimotion, om vi är rätt underrättade. Centern är
            inte alls intresserad av förslaget. Hur nu det har gått till?
          </note>
          <note>
            Men det får ni klara av inom familjen.
          </note>
          <note>
            Vad är detta för politik, fru skolminister? Förklara närmare
            vad det är som har skett under tiden och varför det skall bildas
            något som man tidigare inte ville ha.
          </note>
          <note>
            Vidare har vi frågan om stiftelser. Den måste också klaras ut.
            Först skulle jag vilja ha ett klart svar på vad intentionen är.
            I olika sammanhang har följande framkommit. I regeringsdeklarationen
            talas om fristående stiftelser. I en interpellationsdebatt i riksdagen
            handlar det, förstås, bara om stiftelser. Litet senare används
            termen icke-statliga universitet. Något som man senare tar avstånd
            från genom att deklarera att staten skall garantera den högre
            utbildningens och forskningens fristående ställning i förhållande
            till olika särintressen.
          </note>
          <note>
            I en annan piruett, i ett annat sammanhang, säger
          </note>
          <note>
            Per Unckel, att väl fungerande privata universitet kommer i framtiden
            att fungera som riktkarlar för att motverka orättmätigt politiskt
            inflytande över högre utbildning.
          </note>
          <note>
            Om det med privata universitet avses stiftelser är oklart. Vad
            innebär, Beatrice Ask, orättmätigt politiskt inflytande på högskolor
            och universitet?
          </note>
          <note type="speaker">
            Anf. 140 Statsrådet BEATRICE ASK (m):
          </note>
          <note>
            Herr talman! Man föreslår ändringar i förslag som har presenterats,
            när man inte tillhör ett parti som inte klarar av att ta till
            sig nya synpunkter och argument.
          </note>
          <note>
            Den här regeringen består av fyra partier. Vi har ett rikt inre
            liv. Vi skäms inte över det, utan vi är ganska stolta över det.
            Det händer att vi ibland får ge och ta. Jag tror att det i längden
            är ett sätt att komma fram till bättre beslut och resultat än
            vad vi annars skulle göra. Jag tycker att det är ett generellt
            svar.
          </note>
          <note>
            Flera socialdemokrater har i debatten påpekat att inte alla detaljer
            stämmer. Det vore märkligt om det vore så med olika partier i
            regeringen.
          </note>
          <note>
            Vidare har vi frågan om stiftelser och vad som är otillbörligt
            politiskt inflytande. Under en tid har man då och nu upplevt att
            politiker har fattat beslut som har berört den högre utbildningen,
            dvs.
          </note>
          <note>
            universitet och högskolors verksamhet, som inte alltid har stämt
            överens med vad man har upplevt som absolut nödvändigt eller riktigt
            ute på skolorna.
          </note>
          <note>
            f300 &gt; Jag tror att det på de utbildningsanstalter där landets
            kanske bästa kompetens finns måste finnas betydande befogenheter
            att faktiskt fatta beslut om utbildningens innehåll och uppläggning
            och om hur man skall organisera sin verksamhet.
          </note>
          <note>
            Jag tror att den dynamik vi kan åstadkomma om vi kan göra de
            utbildningsenheterna mer självständiga är betydelsefull för utvecklingen
            av den högre utbildningen generellt.
          </note>
          <note type="speaker">
            Anf. 141 BENGT SILFVERSTRAND (s)
          </note>
          <note>
            replik:
          </note>
          <note>
            Herr talman! Det sista statsrådet sade var väl inte särskilt
            klargörande. Det var ett sådant allmänt och vackert tal som alla
            kan ställa upp på. Det tonläge och det tonfall som Beatrice Ask
            nu använde står i och för sig i mycket bjärt kontrast till den
            sakligt inriktade konfrontationspolitik som moderaterna för.
          </note>
          <note>
            Svara i stället på frågorna! Varför tycker man i ena stunden
            att det är fult med tvärvetenskapliga råd som har samhällsrelevans
            och där inte bara forskare är representerade utan där man också
            har en koppling till allmänheten? Låt mig nämna
          </note>
          <note>
            FRN:s mycket fina och i breda lager uppskattade informationsverksamhet
            med källaserier, som har gett en stor grupp människor möjlighet
            att tränga in i de mycket ofta komplicerade frågor som rör energipolitik,
            miljöförstöring, osv. Detta finns inte med i den på diktat från
            utbildningsdepartementet i hast hoprafsade motion, som några borgerliga
            politiker i utbildningsutskottet har tvingats skriva på för husfridens
            skull.
          </note>
          <note>
            Även om det i en så här viktig diskussion -- vilket också är
            mycket beklagligt -- inte finns företrädare för centern och folkpartiet
            närvarande, måste jag i hederlighetens namn ställa följande frågor,
            fastän det är möjligt att de förblir obesvarade: Vad är det nu
            som gäller? Är det det som sägs i den fyrpartimotion som väckts
            på diktat från utbildningsdepartementet och som bl.a. Larz Johansson
            står bakom, dvs. att FRN
          </note>
          <note>
            skall slopas? Eller är det det som sägs i den motion som har
            väckts av vår värderade tredje vice talman Bertil Fiskesjö från
            centern och som på punkt efter punkt överensstämmer med synpunkter
            i den socialdemokratiska motionen, nämligen att forskningsrådsnämnden
            är bra och att den skall finnas kvar också i fortsättningen?
          </note>
          <note>
            De frågorna tarvar faktiskt ett svar inom den allra närmaste
            tiden.
          </note>
          <note>
            Anf. 142 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! Jag tror att det även i stridens hetta är viktigt
            att ha klart för sig att varken regeringen eller några statsråd
            någonsin har ansett att det är fult med tvärvetenskap. Däremot
            har moderata företrädare haft uppfattningen att det inte var nödvändigt
            att behålla just FRN för att värna den typen av forskning. Vi
            har så småningom blivit övertygade om att det kanske var litet
            blåögt, och vi har också förstått att det nog finns anledning
            för riksdagen att se annorlunda på den frågan.
          </note>
          <note>
            Förste vice talmannen anmälde att Bengt
          </note>
          <note>
            Silfverstrand anhållit att till protokollet få antecknat att
            han inte ägde rätt till ytterligare replik.
          </note>
          <note type="speaker">
            Anf. 143 WIDAR ANDERSSON (s):
          </note>
          <note>
            Herr talman! Kristina Nordin från Söderhamn, som är lärare i
            hemkunskap och har varit det sedan 1972, är en av de många medborgare
            som har tagit kontakt med mig i frågan om direktiven till läroplanskommittén.
            Frågan har tidigare under dagen varit uppe till diskussion här
            i kammaren, men jag tycker att Kristina Nordins synpunkter är
            så viktiga att jag trots allt vill använda mina minuter här till
            att föra fram dem.
          </note>
          <note>
            Kristina Nordin talar om att det skall utredas huruvida de praktiska
            ämnena hem- och barnkunskap samt slöjd skall vara kvar i grundskolan
            i fortsättningen. Skolministern har varit något irriterad över
            de här diskussionerna tidigare under dagen. Hon menar att man
            inte skall spjärna emot utredningsdirektiv och frågar om man inte
            skall få utreda, modernisera och förändra. Jo, alldeles självfallet
            skall man det.
          </note>
          <note>
            Men är detta något så modernt och framåtriktat att utreda? Är
            det inte så att det bakom ganska oskyldiga utredningsdirektiv
            döljer sig ganska mörka och bakåtsträvande krafter i vårt samhälle,
            krafter som gärna vill se en elitskola utan plats för praktiskt
            tjafs? Dessa krafter är, i varje fall som jag ser det, fruktansvärt
            omoderna och omodernt förskräckliga.
          </note>
          <note>
            När jag bedömer Kristina Nordins och andras inlägg försöker jag
            göra det utifrån mina egna och andras djupt mänskliga kluvenhet
            inför förändringar. Ofta är det ju så att vi är positiva när förändringarna
            gäller bara ''i princip''. Vi kan som exempel ta riksdagsmäns
            inställning till förändringar av utskottsindelningar eller antalet
            ledamöter i riksdagen. De flesta av oss är mycket positiva till
            att det skall förändras och förnyas.
          </note>
          <note>
            Men skulle förändringen innebära att våra platser kanske inte
            längre skulle finnas kvar, är vi plötsligt negativa, om inte i
            princip så i sak.
          </note>
          <note>
            Jag har försökt bedöma Kristina Nordins inlägg utifrån det att
            hon vill försvara sin utbildning, sitt arbete, sina vanor och
            sin trygghet. Det finns förvisso inslag av detta, naturligtvis,
            men jag tycker ändå att hon och de medborgare som har fört fram
            detta har någonting mycket viktigt att säga.
          </note>
          <note>
            Dessutom vet vi att föreningen av teori och praktik är otroligt
            viktig. Själv har jag under många många år arbetat på Hasselakollektivet
            med halvdagsskola, där ungarna läser in två och tre årskurser
            på grundskolan under ett år just genom föreningen av teori och
            praktik.
          </note>
          <note>
            Att vi nu bjuder motstånd mot de här direktiven tycker jag att
            skolministern skall ta på allvar. Det handlar inte bara om Kristina
            Nordin. Jag har precis läst Per Ahlmarks bok om Herbert
          </note>
          <note>
            Tingsten och hans samlade skrifter. Den heter
          </note>
          <note>
            Tyranniet begär förtroende. Bl.a. skriver Herbert
          </note>
          <note>
            Tingsten mycket tankeväckande och minst av allt omodernt att
            ''demokrati innebär just att man i ideologisk mening saknar mål''.
            Det handlar om att man hela tiden eftersträvar att söka de bästa
            lösningarna, och för vår del, som valda ledamöter, handlar det
            om att söka de bästa lösningarna för alla medborgare och att inte
            försöka fösa in medborgarna på någon speciell enda väg eller mot
            något speciellt endamål.
          </note>
          <note>
            Jag läser också gärna Arthur Koestler, en författare som var
            mycket viktig för mig när jag bildade mig en uppfattning om omvärlden.
            Han beskriver sin väg ut ur kommunismens utopi väldigt fint. Han
            säger: Från den skenbara klarheten till famlandet i mörker. Han
            gick från en modell där alla lösningar var klara till ett famlande
            och till ett sökande efter de bästa lösningarna.
          </note>
          <note>
            Dessa damer -- Kristina Nordin m.fl. som har hört av sig till
            mig -- och dessa herrar, Herbert
          </note>
          <note>
            Tingsten och Arthur Koestler, har något viktigt att säga. Bl.a.
            säger de att det inte finns någon enda väg.
          </note>
          <note>
            Det finns därför, skolministern, anledning att bjuda motstånd
            även mot oskyldiga direktiv till en läroplanskommitté. Jag hoppas
            att skolministern beaktar det och förstår att det inte bara handlar
            om hävdandet av några omoderna egenintressen.
          </note>
          <note>
            Jag hoppas att skolministern lyssnar på orden från
          </note>
          <note>
            Kristina Nordin, att hon lyssnar på Herbert
          </note>
          <note>
            Tingsten och att hon lyssnar på Arthur Koestler.
          </note>
          <note>
            Det dessa damer och herrar har att säga är nämligen långt ifrån
            omodernt. Tack!
          </note>
          <note type="speaker">
            Anf. 144 BEATRICE ASK (m) replik:
          </note>
          <note>
            Herr talman! Det är många med Kristina Nordin via Widar Andersson
            som har framfört synpunkter och berikat mina kunskaper om både
            hemkunskap och annat. Självfallet tar vi dem på allvar. Jag vidhåller
            ändå att man inte skall bjuda så mycket motstånd mot att analysera
            konsekvenserna av vissa förändringar. Det är nämligen det som
            läroplansdebatten handlar om.
          </note>
          <note>
            Eftersom Widar Andersson berättar vilka böcker han läser kan
            jag säga att det för mig finns ett antal författare och forskare
            som är oerhört centrala när det gäller inlärning: Matti
          </note>
          <note>
            Bergström, David Ingvar, Buchanan, m.fl. Dessa visar på ett mycket
            belysande sätt betydelsen av att förena teori och praktik, att
            man måste lära sig att arbeta med alla sinnen för att riktigt
            förstå och hantera saker. Jag tror att det är oerhört viktigt
            att ha detta klart för sig när man skall forma en ny läroplan.
            Det måste påverka vad vi skall ha för ämnesstruktur, vilka moment
            vi skall ha och hur pedagogiken skall se ut.
          </note>
          <note>
            Däremot tror jag -- vilket jag har påpekat i den här debatten
            -- att det är föråldrat och omodernt att utgå ifrån en gammaldags
            uppfattning om vilka ämnen som är teoretiska och vilka som är
            praktiska. När man säger att hemkunskap är ett praktiskt ämne
            medan biologi är ett klassiskt teoretiskt ämne är det fel -- jag
            har sagt det tidigare i debatten -- i den moderna skolan.
          </note>
          <note>
            Ämnet hemkunskap innehåller många praktiska inslag, men man ägnar
            sig också åt konsumentlagstiftning, kemi m.m. Ämnet biologi i
            den moderna undervisningen utgörs till stor del av exkursioner
            och praktiskt arbete där man lär sig att förstå hur naturen fungerar.
            Vi måste ha sådan vidsynthet när vi jobbar med detta. Då är det
            naturligtvis också viktigt att analysera vad som dyker upp i den
            här debatten.
          </note>
          <note>
            Jag tror inte att man skall vara så rädd för att hantera den
            konsekvensutredning som man har bett läroplansförfattarna att
            försöka skaffa fram.
          </note>
          <note>
            Jag tror nämligen att det är mycket centralt att vi ger eleverna
            en skola för morgondagen, som respekterar att det är eleverna
            som måste göra huvudarbetet i inlärningen. När vi ställer det
            kravet på dem och ger dem möjligheter i form av den ledning och
            inspiration som bl.a. lärare kan ge, måste vi också visa att vi
            tror att de kan ta ansvar. Det innebär att vi måste skapa litet
            utrymme för deras tillval och deras möjlighet att få inflytande
            över hur de skall arbeta. Vi måste ha mångfald och variation.
            Jag tror också att vi i riksdagen måste vara benägna att inte
            säga att allt, 100 % av schemat, skall vara obligatoriskt, utan
            att det kanske skall finnas ett utrymme att välja ett ämne som
            det i dag inte är möjligt att välja.
          </note>
          <note type="speaker">
            Anf. 145 WIDAR ANDERSSON (s)
          </note>
          <note>
            replik:
          </note>
          <note>
            Herr talman! Jag anser att allt skall kunna utvärderas och belysas.
            Det måste vi hela tiden vara beredda att göra, särskilt nu när
            vi befinner oss i en period av stark modernisering och förändring.
          </note>
          <note>
            Mitt motstånd handlar om att alla medborgare skall kunna hänga
            med på det tåget. Det som gör mig mest orolig -- inte bara i den
            här frågan -- är att vi är på väg att åka ifrån en mängd medborgare.
            Jag vet att de praktiska ämnena, oavsett hur de är utformade,
            har mycket stor betydelse för inlärningen. Jag vet också att det
            finns ganska starka intressen i samhället -- även om skolministern
            kanske inte är den främste företrädaren för dem -- som talar om
            praktiskt tjafs och som bara vill ha språk, ekonomi eller teknik.
            För att språk, ekonomi, teknik och alla andra väsentliga ämnen
            skall komma alla till del krävs en stor del av praktik i skolan.
            Det är detta jag vill trycka på. Det är detta som Kristina
          </note>
          <note>
            Nordin m.fl. har påpekat och som är det centrala.
          </note>
          <note>
            Därför vill jag bjuda motstånd.
          </note>
          <note>
            Anf. 146 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! Jag vill gärna avsluta den här debatten med något
            som jag sade i mitt inledningsanförande. Vi har tagit på oss ett
            mycket stort ansvar när vi har sagt att vi skall ha skolplikt.
            Vi tar i anspråk nio år av ett barns liv.
          </note>
          <note>
            Min ambition är att när barnen är 16 år och slutar skolan skall
            vi kunna se dem i ögonen. Eleven och skolan skall då vara överens
            om att det har varit väl använd tid, att eleven har utvecklats
            och känner att han/hon har fått den utbildning som behövs för
            att utveckla de egna förutsättningarna.
          </note>
          <note>
            Det innebär att man måste försöka åstadkomma en skola för alla,
            vilket vi tyvärr inte riktigt har i dag. Det är en av definitionerna
            på vad vi menar när vi talar om att skapa Europas bästa skola.
            Det inkluderar förståelse för det som Widar
          </note>
          <note>
            Andersson tar upp om att det finns elever som kanske behöver
            mera av praktik än andra och att vi måste ha variation i vår skola.
          </note>
          <note>
            Invandrarpolitik
          </note>
          <note type="speaker">
            Anf. 147 MAUD BJÖRNEMALM (s):
          </note>
          <note>
            Herr talman! Rasismen förekommer på många håll i världen, men
            inte i Sverige -- det är så många har trott och tänkt. Vi har
            sett hur rasismen och främlingsfientligheten breder ut sig i övriga
          </note>
          <note>
            Europa och har tänkt att sådant inte är möjligt i
          </note>
          <note>
            Sverige. För många har den senaste tidens händelser varit ett
            brutalt uppvaknande.
          </note>
          <note>
            Det finns ingen patentmedicin mot främlingsfientligheten och
            rasismen, som måste bekämpas på många sätt, både i stort och i
            smått.
          </note>
          <note>
            De flesta av oss är med rätt upprörda och förskräckta över vad
            som hänt den senaste tiden.
          </note>
          <note>
            De många våldsdåden har fungerat som en väckarklocka och fått
            människor att reagera och också visa att vi inte accepterar rasistiska
            illdåd och våldsbrott som begås mot människor med annan hudfärg.
          </note>
          <note>
            De senaste årtiondenas stora invandring har naturligtvis inneburit
            en förändring av det svenska samhället. Vi har fått nya etniska,
            nationella och religiösa grupper. Av Sveriges drygt 8 miljoner
            människor har över 1 miljon invandrarbakgrund, dvs. de är antingen
            första eller andra generationens invandrare. Sverige är med andra
            ord i dag ett mångkulturellt land.
          </note>
          <note>
            Det ställer också krav på tolerans, öppenhet och kunskap hos
            oss alla. Vi måste kunna föra en öppen debatt om invandringen
            och dess villkor och problem. Vi måste också våga diskutera vår
            invandrar- och flyktingpolitik utan att de som har kritiska synpunkter
            blir beskylda för att vara främlingsfientliga eller rasistiska.
          </note>
          <note>
            I regeringsförklaringen sades att
          </note>
          <note>
            ''främlingsfientligheten och rasismen skall bekämpas''. Vad som
            har saknats är förslag till åtgärder.
          </note>
          <note>
            Nåväl, regeringen har nu i alla fall efter lång tid motvilligt
            och efter stort opinionstryck äntligen förmått sig att presentera
            förslag till åtgärder. En del förslag är bra, och de flesta förslagen
            är långsiktiga. Det behövs naturligtvis. Att förändra attityder
            tar sin tid.
          </note>
          <note>
            Men många väntar på att någonting skall göras nu. Det har sagts
            inte minst från invandrarna själva att det behövs åtgärder nu.
          </note>
          <note>
            Det finns hos människor just nu en beredskap och ett sug efter
            kunskap och information. Den beredskapen borde tas till vara just
            nu och inte om t.ex. ett halvår.
          </note>
          <note>
            Man måste också fråga sig hur invandrarna har det i dag och hur
            de mår. Många mår dåligt, särskilt barn. Många är rädda, rädda
            för att gå ut, rädda för att gå till arbetet. Många fruktar för
            sitt liv.
          </note>
          <note>
            Därför är det initiativ som de kristna socialdemokraterna och
            föreningen Stoppa rasismen tagit mycket bra. Deras upprop ''På
            vakt mot rasism'' innebär att frivilliga skall finnas i affärer
            och med sin närvaro skydda invandrarna.
          </note>
          <note>
            I regeringens budget föreslås 10 milj.kr. för insatser mot främlingsfientlighet,
            rasism och antisemitism. 10 miljoner är inte särskilt mycket pengar
            för en så här viktig angelägenhet.
          </note>
          <note>
            Avsikten är, sade Birgit Friggebo här i kammaren i förra veckan,
            att stimulera ett arbete på brett plan för att stödja de goda
            krafter som finns. Vad menas med goda krafter? Är folkrörelserna
            och bildningsförbunden sådana goda krafter?
          </note>
          <note>
            Folkrörelsernas arbete mot främlingsfientlighet och för medmänsklighet
            och solidaritet har en oerhört stor betydelse. Det är bra med
            satsningar från myndigheter, och sådana behövs också i många fall,
            men de kan aldrig ersätta det dagliga enträgna arbete som bedrivs
            på arbetsplatsen, i bostadsområdet eller i föreningslivet.
          </note>
          <note>
            Från socialdemokratiskt håll föreslår vi att folkrörelserna och
            bildningsförbunden skall gå i spetsen för en kampanj för ökad
            förståelse och medmänsklighet. Vi har motsatt oss en neddragning
            av anslagen till folkbildning. Det är inte rimligt, anser vi,
            att samtidigt som regeringen anslår pengar till kampanjer som
            kanske folkrörelserna skall driva, skär man ner anslaget.
          </note>
          <note>
            Invandrarministern, som också är kulturminister, borde ta hjälp
            av kulturarbetarna i en snabb och aktiv insats mot rasismen och
            främlingsfientligheten.
          </note>
          <note>
            I det mångkulturella Sverige är det bildningsförbunden som sprider
            aktiviteter. Inom studieförbunden genomförs ca 100 000
          </note>
          <note>
            kulturevenemang varje år. Det gör ungefär
          </note>
          <note>
            600 000 arbetstillfällen för konstnärer och kulturarbetare.
          </note>
          <note>
            Tänk att kunna använda kulturarbetare i kampen mot främlingsfientlighet
            och rasism! Vilka opinionsbildande krafter skulle inte det kunna
            vara! Att med sångens, musikens och teaterns hjälp lära oss om
            andra människor och i teaterns form kanske får våra fördomar speglade.
          </note>
          <note>
            Men ett av de viktigaste sätten att bekämpa främlingsfientligheten
            är att se till att alla människor har ett arbete, att alla upplever
            social rättvisa. I ett samhälle där människor vet att de kan få
            jobb, kan försörja sig, känna social trygghet och tillförsikt
            inför framtiden, där har rasismen svårt att finna fotfäste.
          </note>
          <note type="speaker">
            Anf. 148 KARL GUSTAF SJÖDIN (nyd):
          </note>
          <note>
            Herr talman! I höstas när jag för första gången stod i denna
            talarstol var ämnet. Jag kunde den gången konstatera att det endast
            fanns fem talare anmälda i ämnet rättstrygghet. Jag var förvånad
            över förhållandet. Jag dristade mig att fråga om detta ämne var
            ointressant att debattera för kammarens ledamöter. I anförandet
            sade jag bl.a.
          </note>
          <note>
            att det handlade om att värna den enskilda människan, så att
            hon skall känna sig trygg ute på våra gator och torg.
          </note>
          <note>
            I den här debatten är det desto fler talare, och även om rubriken
            är annorlunda nu berör den saker som jag tidigare har tagit upp
            men som i dag är högst aktuella.
          </note>
          <note>
            I dag är vi mitt uppe i en känsloladdad debatt om rasism, en
            debatt som naturligtvis är ångestfylld för de människor som känner
            sig drabbade. Men den är minst lika ångestfylld för alla medborgare
            i samhället. Det kan inte finnas någon normalt fungerande människa
            som inte känner vanmakt inför den det som har inträffat. Att skjuta
            på en vilt främmande medmänniska, det är en barbarisk handling.
            Det är galenskap helt enkelt.
          </note>
          <note>
            Under mitt första anförande, herr talman, påtalade jag en del
            brister i regeringsförklaringen på grund av att den inte innehöll
            något om dessa relationsstörningar människor emellan som i dag
            inger stark oro inför framtiden. Jag gjorde det mot bakgrunden
            att jag kommer från ett praktiskt yrkesliv där brottsförebyggande
            arbete varit mitt stora intresse. Inför min debut på denna politiska
            arena kände jag behovet av att återspegla de strömningar som jag
            upplevde vara så påtagliga i samhällslivet.
          </note>
          <note>
            Härmed tar jag mig friheten att citera ur snabbprotokollet från
            den 17 oktober beträffande rättstrygghet.
          </note>
          <note>
            Jag sade bl.a.:
          </note>
          <note>
            ''Vad jag saknar, och som jag vill passa på tillfället att ta
            upp, är att regeringen måste ge polisen mer resurser att kartlägga
            och förebygga så att inte de fascistiska och nynazistiska tendenser
            som är på frammarsch i Europa får större fotfäste i vårt samhälle.
            Vi får inte heller glömma bort att förebygga rasism.''
          </note>
          <note>
            Jag ställde en direkt fråga till justitieministern angående resurser
            mot nynazism, nyfascism och liknande. I pressen har vi kunnat
            läsa att rikspolisstyrelsen begärt att få medel till just sådan
            verksamhet. Mot bakgrund av det som inträffat hoppas jag att justitieministern
            och regeringen i övrigt medverkar till att de begärda medlen anslås
            för ändamålet. Eftersom justitieministern inte heller i dag är
            närvarande får jag skicka budskapet vidare med kulturminister
            Birgit Friggebo.
          </note>
          <note>
            Med facit i handen, kan jag nu bara konstatera att mina värsta
            farhågor besannades. Jag varnade för utvecklingen. Samtidigt hade
            jag som nämnts konstaterat att just rättstrygghet inte var ett
            intressant ämne. I dag är engagemanget desto bättre, om än litet
            sent.
          </note>
          <note>
            Men nu måste vi se framåt. Som landets främsta politiska representanter
            har vi gemensamt det yttersta ansvaret för att finna lösningar
            på problematiken. Därför borde det naturliga vara att prestigelöst
            diskutera och analysera samt därefter vidtaga åtgärder.
          </note>
          <note>
            Herr talman! Rasism är en våldsideologi, och därför måste den
            hållas i schack. Medlen bör utredas så att man inte handlar förhastat.
            En öppen debatt kan i förlängningen skapa ett stort tryck så att
            rasism förträngs som social realitet.
          </note>
          <note>
            Den öppna debatten måste tillåta att människor får ge uttryck
            för sin eventuella kritik av en invandrarpolitik som i mångt och
            mycket inte har varit trovärdig utifrån olika aspekter. I den
            debatten får man inte slarvigt använda ordet rasism, framför allt
            inte som en stämpel på synpunkter som framförs utifrån den erfarenhet
            och uppfattning som olika människor har. Låter man inte människor
            lufta den oro och främlingsrädsla som det egentligen handlar om,
            jäser den under ytan, och dolska och mörka tankar föds.
          </note>
          <note>
            En politik som gör människor på våra flyktingförläggningar till
            fysiska och psykiska vrak, vilket många gånger leder till apati
            samt alkohol- och drogmissbruk, eller tvingar fram så drastiska
            åtgärder som inspärrning av flyktingbarn, en sådan politik, herr
            talman, är inte human. Den är ovärdig vårt samhälle.
          </note>
          <note>
            Anledningen till en sådan behandling måste vara att vi saknar
            resurser att ta till vara de invandrare vi tar emot.
          </note>
          <note>
            Mot bakgrund av mitt engagemang för dessa frågor är det en annan
            märklig företeelse som jag inte kan underlåta att kommentera.
            Vår partiledare Ian Wachtmeister berörde detta under förmiddagens
            partiledardebatt. Det är det sätt, på vilket vissa väl etablerade
            politiker tror sig kunna lösa problemen. Dessa reser land och
            rike runt och sprider fördomar, precis som de anklagar andra för
            att göra. Eller hur skall man tolka Pierre
          </note>
          <note>
            Schoris och Georg Anderssons utspel?
          </note>
          <note>
            Med all respekt för dessa herrars intellekt och kunnande finner
            jag det fullkomligt obegripligt att Pierre Schori i Piteå, ca
            100 mil härifrån men bara 5 mil från min bostadsort, i mycket
            generella ordalag indirekt anklagar de mig som ledamot för
          </note>
          <note>
            Ny Demokrati för att sprida fördomar, förtal och förakt för andra.
            I undertoner är jag enligt Pierre
          </note>
          <note>
            Schori medskyldig till det som händer bland invandrarna.
          </note>
          <note>
            Pierre Schoris uttalande är litet väl magstarkt, speciellt mot
            bakgrund av vad jag försökt bidraga med, dvs. att jag har talat
            om vad man måste förebygga och komma till rätta med. I stället
            borde han välkomna alla förslag som kan leda till förbättringar.
            Vårt parti kan ju inte anklagas för den politik som tidigare regeringar
            drivit och som i dag kritiseras även från invandrarhåll.
          </note>
          <note>
            Nej, jag önskar bara att vi alla ledamöter här i denna kammare
            gemensamt kan bidraga till ett konstruktivt arbete för att förbättra
            förhållandena.
          </note>
          <note type="speaker">
            Anf. 149 BERITH ERIKSSON (v):
          </note>
          <note>
            Herr talman! Också detta är en debatt med många talare. Många
            kommer att beskriva situationen, den oro och rädsla som finns
            osv.
          </note>
          <note>
            Jag vill uppehålla mig litet kring det faktum att lika rättigheter
            och lika skyldigheter skall gälla för alla som är bosatta i detta
            land. Det har varit ett återkommande och starkt uttalat krav i
            tal och debatter och har framförts som ett hela folkets gemensamma
            rättvisekrav: Lika rättigheter, lika skyldigheter. Nu förs en
            debatt i frågan, om vi skall lagstifta om förbud mot rasistiska
            organisationer, och det är bra. Det är bra med en bred debatt
            i en så viktig fråga.
          </note>
          <note>
            Torsdagen den 23 maj 1991 fattade riksdagen beslut om en terroristlag,
            som endast gäller utländska medborgare. När lagen antogs använde
            dåvarande statsrådet i sitt anförande i kammardebatten mordet
            på premiärministern i
          </note>
          <note>
            Indien som exempel på att terroristlagen behövdes. Den som mördade
            Gandhi tillhörde en av landets minoriteter och var tillika medborgare
            i Indien. Om man skulle översätta det till svenska förhållanden,
            kan vi konstatera att om samerna skulle välja att med terror föra
            sin kamp för etniska rättigheter, skulle vi ändå inte ha någon
            hjälp eller användning av den nya lagen, eftersom den bara kan
            tillämpas på utländska medborgare.
          </note>
          <note>
            En annan sak som har framkommit i den debatt som nu förs är faran
            med att inte reagera -- faran med att låta saker ske. Under Holmérs
            jakt på kurder var det många som borde ha reagerat, många som
            bara lät det ske. Likadant är det med terroristlagen -- i ett
            rättssamhälle borde debatten, inte minst i massmedia, ha varit
            omfattande. Vi borde ha ifrågasatt lagförslaget och tittat mycket
            noggrannare på det.
          </note>
          <note>
            Lika skyldigheter -- lika rättigheter och en öppen och ärlig
            debatt. I förmiddags kunde vi lyssna till
          </note>
          <note>
            Ian Wachtmeister som hänvisade till Ny
          </note>
          <note>
            Demokratis motion i flyktingfrågor. Det var synd att ingen verkade
            ha läst den motionen. Den består av elva hemställanspunkter. Åtta
            av dem gäller sådant som redan är beslutat, redan är genomfört,
            eller också är det hemställanspunkter av typen invandrar- och
            flyktingpolitiken bör präglas av en öppen och ärlig debatt.
          </note>
          <note>
            Vem är det som inte är öppen, vem är det som inte är ärlig? I
            den något förvirrade debatten om invandrar- och flyktingpolitik
            säger alla partier att de som behöver skydd på de grunder som
            uttalas i FN:s och Europarådets konventioner skall få stanna.
            Det säger Ny Demokrati också. Siffran för det antal som får asyl
            i Sverige enligt de nämnda konventionerna, som vår asylpolitik
            helt bygger på, är inte upphetsande -- under 13 000
          </note>
          <note>
            personer har varit genomsnittet under de fyra senaste budgetåren.
            Vi är nära 8,5 milj.
          </note>
          <note>
            människor här i landet; det blir ungefär 13
          </note>
          <note>
            personer på 8 500 varje år. Då börjar jag fundera vad det är
            man egentligen är ute efter. Vi har en annan siffra som avser
            anknytning, adoptivbarn och arbetskraftsinvandring. Den siffran
            var för fjolåret 21 991. Är det där som Ny Demokrati vill ha förändringar?
            Gå då upp och säg det, så får vi ta den debatten.
          </note>
          <note>
            Min son gifte sig i fjol med en brasilianska. Hon ingår i fjolårets
            siffra. Vill man förhindra att människor bosatta i det här landet
            skall ha möjlighet att gifta sig med personer utanför landet och
            sedan kunna bosätta sig i Sverige?
          </note>
          <note>
            Gäller det att svenskar inte skall ha möjlighet att adoptera
            barn från utlandet? Kom då och säg det.
          </note>
          <note>
            Skall vi ha en öppen och ärlig debatt förväntar man sig att det
            inte görs sådana här svepande uttalanden, utan att man verkligen
            går in i debatten och använder sig av de sakargument som finns.
          </note>
          <note>
            Lika rättigheter -- lika skyldigheter.
          </note>
          <note type="speaker">
            Anf.150 GULLAN LINDBLAD (m):
          </note>
          <note>
            Herr talman! Jag har en systerdotter som är en mycket trevlig
            och vacker flicka, brun i hyn och med svartlockigt hår. Hennes
            pappa är svart.
          </note>
          <note>
            Själv är Linda så svensk som hon någonsin kan vara. Men hon är
            annorlunda.
          </note>
          <note>
            Jag har frågat Linda om hon någon gång har känt sig mobbad därför
            att hon är annorlunda. Nej, säger hon, det tycker jag aldrig att
            jag har varit.
          </note>
          <note>
            Hennes mamma säger att Linda har väldigt många kompisar, både
            svenska och utländska.
          </note>
          <note>
            Men i dag tycker Linda faktiskt att det känns otryggt, och hennes
            kamrater av olika nationaliteter vill inte gå ensamma ute om kvällarna.
            De är rädda.
          </note>
          <note>
            Förra lördagen tvingades jag vänta ett par timmar på ett nattåg
            i Hallsberg. Allt var förstås stängt utom en grillkiosk där två
            trevliga syrianska pojkar skulle arbeta till kl. 3 på natten.
            Det vill inga svenskar göra, var deras kommentar, och det ligger
            förvisso någonting i det. Jag fick ett fint samtal med de här
            grabbarna över min nattliga hamburgare. -- De kände sig också
            oroliga.
          </note>
          <note>
            Gemensamt för de här ungdomarna är att de tror att den senaste
            tidens våldshandlingar begåtts av några få vettvillingar som fått
            för sig att de skall förfölja och skada människor som är annorlunda.
          </note>
          <note>
            De anser -- och det gör jag också att detta är dåd som genomförts
            av enstaka människor. Det är inte ett uttryck för någon utbredd
            rasism.
          </note>
          <note>
            Den oro som nu skapas måste naturligtvis tas på allvar, och vi
            måste -- och vi skall -- med all kraft vända oss mot alla våldsdåd
            av vad slag de vara må och vem de än riktar sig mot.
          </note>
          <note>
            Det som händer och har hänt är avskyvärt! Ett fritt öppet samhälle
            kan aldrig tillåta att våldsgärningar begås mot någon människa
            som vistas i detta land!
          </note>
          <note>
            Därför är det så viktigt att vårt rättsväsende får de resurser
            som behövs för att de skyldiga skall gripas, dömas och få sina
            straff.
          </note>
          <note>
            Den senaste tiden har inte minst massmedia försökt förmedla bilden
            av en tilltagande rasism i vårt land. Vad är då rasism? Ja, jag
            har gått till ordböckerna och funnit att det är en åskådning som
            hävdar att vissa raser är överlägsna andra och att raserna därmed
            bör ha olika ställning i samhället.
          </note>
          <note>
            Om vi ser till den definitionen torde antalet rasister i Sverige
            vara tämligen litet. En forskare som ägnat tio år åt att studera
            dessa frågor uppgav häromdagen att antalet rasister kanske är
            något hundratal.
          </note>
          <note>
            Herr talman! Låt oss vara varsamma med orden.
          </note>
          <note>
            Vi får inte missbruka ordet rasism! Det ordet skall brukas för
            det trots allt lilla fåtal som är rasister.
          </note>
          <note>
            Däremot finns en rädsla hos människor för det som är okänt och
            främmande som vi inte får blunda för. Vi måste låta människor
            tala öppet om de problem som finns utan att behöva bli kallade
            invandrarmotståndare, sade Percy Barnevik häromdagen.
          </note>
          <note>
            Jag delar den uppfattningen, och ett par av mina kolleger har,
            tycker jag, sagt detsamma. Det är bättre att diskutera och försöka
            förstå än att mästra dem som vi kanske tycker har ''felaktiga''
          </note>
          <note>
            åsikter. Låt oss i stället ge en fullödig information om vad
            som gäller. Det är en sådan information som bl.a. regeringen nu
            föreslår. Fortfarande finns det många fördomar om invandrarnas
            villkor.
          </note>
          <note>
            Inte minst vi som i riksdagen sysslar med invandrarfrågorna har
            anledning att fråga oss varför det bästa inte blev vidare bra,
            som Gunvor
          </note>
          <note>
            Arnér sade, trots att vi menade så väl.
          </note>
          <note>
            Socialförsäkringsutskottet skall nu anordna en hearing med bl.a.
            forskare för att få ledning för vårt fortsatta arbete. Hittills
            har faktiskt debatten präglats mest av asylpolitik. Jag håller
            med Maud
          </note>
          <note>
            Björnemalm när hon säger att vi nu också måste mera ta reda på
            hur våra nya svenskar har det i sitt nya hemland och vad vi kan
            göra för att ge dem en god start och motverka främlingsfientlighet.
          </note>
          <note>
            Frågor som vi bör ställa oss är:
          </note>
          <note>
            * Har vi satsat för mycket på storskaliga, kollektiva lösningar?
          </note>
          <note>
            Det är rimligt att asylsökande kan bosätta sig hos släktingar
            och bekanta i stället för att bo på förläggning t.ex.
          </note>
          <note>
            * Har vi ''skyddat'' flyktingarna för mycket, glömt att de är
            starka människor som förmått fly från våld och terror?
          </note>
          <note>
            De asylsökande bör så snart som möjligt få ett riktigt arbete
            och arbetskamrater som blir ett stöd vid anpassningen till ett
            nytt liv i ett nytt land.
          </note>
          <note>
            * Har vi tagit konsekvenserna av den fria arbetsmarknad som vi
            förordar för egen del, nu när vi står på tröskeln till Europa?
          </note>
          <note>
            * Varför talar vi inte klarspråk och ställer tydliga krav?
          </note>
          <note>
            Att ställa krav är att bry sig om. Vi måste göra klart att invandrarna
            -- de nya svenskarna -- inte skall särbehandlas och att svensk
            lag skall gälla i
          </note>
          <note>
            Sverige. Vi skall fördöma dåliga handlingar, oavsett vem som
            utför dem.
          </note>
          <note>
            Rasistiska handlingar skall naturligtvis bestraffas!
          </note>
          <note>
            Herr talman! I debatten efterlyses ofta -- även här i dag --
            de konkreta förslag som skall lösa alla problem. Jag vill erinra
            om att vi moderater i åratal har föreslagit en del av de åtgärder
            som nu genomförs av den borgerliga regeringen. Det har bl.a. ställts
            krav på förbud mot rasistiska organisationer, och jag vill redan
            nu säga att jag är mycket tveksam till en sådan lagstiftning.
          </note>
          <note>
            Demokratins styrka är väl ändå öppenhet och fri debatt. Vi får
            inte skapa en miljö där vi ''skuffar''
          </note>
          <note>
            undan de tvivelaktiga elementen och ger dem en möjlighet att
            utöva en underjordisk verksamhet.
          </note>
          <note>
            Låt mig till sist med skärpa framhålla att det finns kulturskillnader
            som vi inte bara skall acceptera utan också erkänna att de berikar
            oss i hög grad.
          </note>
          <note>
            Utan våra invandrare skulle vår tillvaro bli mycket fattigare.
          </note>
          <note type="speaker">
            Anf. 151 CHARLOTTE BRANTING (fp):
          </note>
          <note>
            Herr talman! Häromdagen åkte jag med en taxichaufför från Gamla
            Stan till Arlanda. Han granskade mig ingående när han tog min
            vita folkpartiväska och jag steg in i bilen och sjönk ner i baksätet.
            ''Skönt, då är du inte en så'n'', sade han. ''Så'n vad då?'' frågade
            jag och förstod inte vad han menade. Då berättade han att kunden
            före mig hade varit en människa som slängt ur sig en massa vidrigheter,
            okvädinsord och beskyllningar om invandrarnas leverne och lämnat
            honom med en betalning som var långt under taxan med orden: ''Du
            är inte värd mer!''
          </note>
          <note>
            Min chaufför menade att det var hopplöst att göra något åt det
            där, och för resten var han rädd --
          </note>
          <note>
            kanske inte så mycket för sin egen skull, som han sade, utan
            för sin familj, som han efter lång väntan hade fått till Sverige
            för ett år sedan. Vad är det egentligen för land som jag har tagit
            dem till? frågade han. Något entydigt svar kunde jag faktiskt
            inte ge.
          </note>
          <note>
            Så här får det inte vara i Sverige. Svenskar är i allmänhet varken
            rasister eller främlingsfientliga, men många är avvaktande mot
            det som är främmande, och en del blir rädda, därför att de har
            svalt en massa myter, och det allvarliga är att de verkliga rasisterna
            får näring av de där myterna som florerar.
          </note>
          <note>
            En myt är denna: ''De tar våra jobb, de snor våra pengar och
            sociala förmåner.'' Det är tyvärr vanliga argument från hederliga
            svenskar. Det handlar om okunskap!
          </note>
          <note>
            Flertalet invandrare är vuxna, och de kostar skattebetalarna
            mellan 200 000 och 500 000 kr. En infödd svensk medborgare kostar
            skattebetalarna mellan 1 och 1,5 milj.kr i barnbidrag, omsorg,
            skola osv.
          </note>
          <note>
            Invandrarna har ökat andelen invånare i produktiv ålder. Utan
            invandringen skulle andelen pensionärer vara mycket högre, och
            varje löntagare skulle alltså ha behövt arbeta betydligt mer för
            att få ihop medel för pensioner, äldreomsorg, sjukvård osv.
          </note>
          <note>
            Halva arbetsstyrkan vid exportindustrierna
          </note>
          <note>
            Volvo, SKF, SAAB och Ericsson är invandrare.
          </note>
          <note>
            De togs in i landet under högkonjunkturen -- då
          </note>
          <note>
            Sverige annars lidit stor brist på arbetskraft -- och medverkade
            till att ackumulera det kapital som nu krävs för att möta lågkonjunkturen.
          </note>
          <note>
            Bara en av fem invandrarakademiker har ett arbete på rätt nivå,
            visar en enkät som SIPA,
          </note>
          <note>
            Swedish International Professional Association, gjort bland sina
            medlemmar. Var femte flykting som kommer till Sverige har högskoleutbildning.
          </note>
          <note>
            Ett sätt att underlätta för invandrare är att ge dem möjlighet
            till de preparandkurser på universitet som erbjuds gäststuderande,
            och ett annat sätt är att i ökad utsträckning ge dem möjlighet
            till praktik och provanställningar. Tvåspråkighet borde också
            kunna räknas som en merit när man tillsätter vissa tjänster inom
            vård, omsorg och utbildning.
          </note>
          <note>
            Herr talman! Egentligen tycker jag att det är synd att manifestationen
            den 21 februari inte blir det bevis på invandrarnas betydelse
            som den kunde ha blivit, om bara invandrare hade manifesterat.
          </note>
          <note>
            Alla vi andra, svenskfödda kan ju varje dag visa vår solidaritet
            med invandrare och flyktingar.
          </note>
          <note>
            En annan myt är att ''Sverige är svenskt''. Politiskt och socialt
            är Sverige relativt homogent.
          </note>
          <note>
            Kulturellt har vi en rik skatt av ''svenskhet'' att bevara och
            vidareutveckla. Det har jag fått klart för mig inte minst nu när
            jag sitter i kulturutskottet. Men etniskt är vi faktiskt en
          </note>
          <note>
            ''blandning''. Kanske har vi hittills varit alldeles för historielösa
            för att förstå det. Faktum är att invandringen i ''modern'' tid
            har pågått sedan
          </note>
          <note>
            1500-talet, ja, kanske tidigare än så.
          </note>
          <note>
            Jag hoppas att Sveriges historielärare inser sin enorma betydelse
            i kampen mot fördomar och främlingsfientlighet. Egentligen borde
            de gå ut med en proklamation för bättre kunskaper om
          </note>
          <note>
            ''svenskhetens'' verkliga väsen. Då kanske rasisterna t.o.m.
            lät Karl XII slumra i frid, krigskungen som härskade över ett
          </note>
          <note>
            Stormaktssverige med massor av etniska grupper, och som faktiskt
            förde befäl över en genuin
          </note>
          <note>
            ''invandrararmé'' av soldater med olika härkomst.
          </note>
          <note>
            En tredje myt är: ''Vissa 'folk' är 'bättre' än andra.'' Detta
            är i grunden ett rasistiskt argument, byggt på total missuppfattning
            av den moderna biologins och genetikens resultat. Det finns inte
            och har aldrig funnits några ''rena raser''. Tvärtom är arten
            homo sapiens olika etniska grupper runt om på planeten oerhört
            lika varandra, rent genetiskt. Skillnaderna är ytterst små och
            gäller nästan enbart fysiologiska egenskaper.
          </note>
          <note>
            Jag sätter som gammal lärare helt naturligt min tilltro till
            utbildningen och menar att inte minst förskole- och grundskolepersonal
            fyller en viktig funktion när det gäller att få våra barn att
            förstå värdet av att leva i ett mångkulturellt samhälle.
          </note>
          <note>
            Maud Björnemalm sade att det var litet med 10
          </note>
          <note>
            milj.kr till ungdomsorganisationerna för att ta egna initiativ
            mot främlingskap och rasism. Det är i alla fall bättre än ingenting.
          </note>
          <note>
            Herr talman! Det finns flera myter att diskutera och bekämpa.
            Samtidigt får ingen av oss blunda för problem som kan förekomma.
            Tystnad och likgiltighet är grogrund för missförstånd och fördomar.
            Att visa omsorg om och kärlek till dem som flyr undan våld och
            krig till vårt land är inte att vara ''mjäkig''.
          </note>
          <note type="speaker">
            Anf. 152 RUNE BACKLUND (c):
          </note>
          <note>
            Herr talman! Under den senaste tiden har vi i vårt land fått
            uppleva ett antal mycket råa våldsdåd riktade mot invandrare.
            Vi känner alla avsky inför det som hänt. I ett demokratiskt och
            öppet samhälle skall naturligtvis alla invånare kunna känna trygghet.
            Ingen skall behöva känna sig hotad till liv eller egendom. Vi
            centerpartister har under flera år här i kammaren lagt fram förslag
            med åtgärder mot våld och våldstendenser i vårt samhälle. Det
            arbetet fortsätter vi med nu i regeringsställning.
          </note>
          <note>
            De våldsdåd som nu skett är fortsättningen på en utveckling vi
            har kunnat se under några år. Med jämna mellanrum uppträder serier
            av öppet våld och trakasserier mot invandrare och flyktingar.
            Vi har all anledning att fundera över vilka mekanismer det är
            i vårt samhälle som frambringar individer som har ett sådant hat
            mot människor med annan hudfärg, religion eller kultur att de
            är beredda att skada och döda.
          </note>
          <note>
            Jag tror det skulle vara mycket värdefullt om man ingående analyserade
            samtliga våldsbrott som skett mot invandrare under de senaste
            åren för att se om man kan finna några gemensamma faktorer som
            varit utlösande för våldsaktionerna. En sådan analys skulle kunna
            vara ett värdefullt komplement när vi skall ta ställning till
            ett eventuellt förbud mot rasistiska organisationer. I
          </note>
          <note>
            flera av våldsbrotten figurerar dessa organisationer i bakgrunden.
          </note>
          <note>
            Herr talman! Som riksdagsledamot får man ta emot många brev och
            samtal om flykting- och invandrarfrågor. Åtskilliga av dessa samtal
            inleds med de från insändarsidorna så välkända orden:
          </note>
          <note>
            ''Jag är inte rasist, men. . . .''. I dessa kontakter med allmänheten
            spårar jag ofta, bakom de inledande hårda orden, en rädsla man
            känner inför något främmande som man inte kan påverka eller kontrollera.
          </note>
          <note>
            Jag tror att det i vårt land finns en ganska stor grupp av människor
            som känner att förändringarna både i vårt land och i omvärlden
            går så snabbt att man inte hinner med. Det gör att man känner
            sin trygghet och framtid hotad. Och då blir allt främmande, inkl.
            främmande människor, ett hot.
          </note>
          <note>
            Sverige befinner sig i en brytningsperiod mellan gårdagens förhållandevis
            isolerade Sverige och morgondagens, då vi är en mer integrerad
            del av världen. På 60- och 70-talen flyttade världen via
          </note>
          <note>
            TV-rutan in i folks vardagsrum, brukar man säga.
          </note>
          <note>
            På 80-talet flyttade världen in i grannlägenheten, i skolan och
            på kaféet. Plötsligt fanns det flera språk, kulturer och religioner
            vid sidan av det man var van vid.
          </note>
          <note>
            En del av den främlingsovilja och främlingsfientlighet som vi
            kan se ute i samhället tror jag har sin bakgrund i att förändringen
            har gått så snabbt att man inte hunnit ta till sig det nya man
            möter ute i samhället, än mindre acceptera det. Då kanaliseras
            oron och rädslan i allmän främlingsfientlighet. Man ger invandrarna
            och flyktingarna skulden för samhällsproblem eller för sådant
            som man ogillar i samhället. Det mönstret har vi kunnat se många
            gånger i historien.
          </note>
          <note>
            Herr talman! Man kan inte lagstifta bort människors oro och rädsla.
            Jag tror att det enda sett som vi kan lösa detta problem på är
            att ha en så öppen debatt som möjligt.
          </note>
          <note>
            Men hur löser man upp rädsla, och hur avlivar man fördomar? Ja,
            ser man på hur debatten om flykting- och invandrarpolitiken har
            förts i vårt samhälle kan man konstatera att debatten förts mellan
            ''svenskar''. Men de som berörs mest och som har de bästa svaren
            på många oroliga svenskar frågor, invandrarna, kommer sällan till
            tals i den debatten.
          </note>
          <note>
            Jag tror att vi i debatten ibland har tagit på oss en beskyddarroll
            som inte alltid gagnar invandrarna.
          </note>
          <note>
            Det är faktiskt invandrarna själva som bäst kan bemöta fördomar
            om brottslighet, om skälen till sin flykt och andra saker som
            ofta vänds mot flyktingar och invandrare. Det måste vara bättre
            att oroliga svenskar får svar på sina frågor från källan och inte
            via ombud. Trovärdigheten ökar på det sättet, tror jag.
          </note>
          <note>
            Herr talman! Om jag skulle ge ett råd till kulturminister Birgit
            Friggebo om hur hon skall använda de 10 miljoner som avsätts till
            åtgärder mot främlingsfientlighet, vore det: Använd en del av
            de pengarna till att ge Sveriges invandrare större möjligheter
            att själva bemöta fördomar och ge svar på rädda svenskars frågor!
            Ge invandrarna en bättre status och en större megafon i debatten.
            Först då kan vi få en fruktbärande dialog mellan de två grupper
            i vårt land som i dag känner rädsla för grannen.
          </note>
          <note type="speaker">
            Anf. 153 LIISA RULANDER (kds):
          </note>
          <note>
            Herr talman! I förra veckan var jag i Ryssland tillsammans med
            sex andra parlamentariker. Det var en upplevelse på många olika
            sätt. De judar som vi träffade där var positiva till de förändringar
            som har skett genom åren men kom snart nog in på det som oroade
            dem allra mest. De befarade att den oordning och den osäkerhet
            som just nu råder kan komma att förorsaka så stora ekonomiska
            problem att människor svälter. Som alltid när det uppstår problem
            och människor svälter letar man efter syndabockar -- det har man
            gjort i tusentals år. Judarna har fått vara syndabockarna i många
            länder i många årtionden.
          </note>
          <note>
            Det är det som man är rädd för.
          </note>
          <note>
            Den problemställningen känner vi igen. Det är de -- invandrarna,
            judarna, minoriteterna -- som pöbeln vill skuldbelägga när ett
            lands ekonomi inte fungerar, när arbetslösheten ökar och när inflationen
            äter upp de eventuella reserverna.
          </note>
          <note>
            Sveriges regering och riksdag har ett utomordentligt stort ansvar
            för att komma till rätta med de ekonomiska brister som finns i
          </note>
          <note>
            Sverige just nu. De skall inte behöva bli lika som i Ryssland.
            De ambitioner som man uttalat i regeringsdeklarationen och som
            nu har följts upp i budgetpropositionen anser jag vara lovande,
            men det är bara ett steg på vägen.
          </note>
          <note>
            Rädslan för det främmande och okända skapar fientlighet, och
            det är det som skapar rasism.
          </note>
          <note>
            Okunnighet är ytterligare en av de faktorer som bidrar. Mycket
            har sagts om dessa frågor i dag.
          </note>
          <note>
            Jag skall inte upprepa allt det -- vi som är här känner väl till
            det. Men jag vill ändå repetera något om språkets betydelse, eftersom
            Ny
          </note>
          <note>
            Demokratis ledare ständigt ondgör sig över barns självklara rätt
            att få lära sig sitt eget modersmål.
          </note>
          <note>
            Att hemspråksundervisningen ständigt och jämt förkastas och ställs
            mot andra utgiftsposter såsom
          </note>
          <note>
            Ian Wachtmeister har gjort är djupt olyckligt.
          </note>
          <note>
            Hemspråket -- det vi kallar modersmålet -- har stor betydelse
            för en persons utveckling och kulturella identitet. Det är ett
            sätt att få bekräftat att det är legitimt att vara invandrare.
          </note>
          <note>
            Men hemspråksundervisningen och undervisningen i svenska som
            andra språk måste naturligtvis meddelas parallellt med varandra.
            De kan inte bara ses som språklektioner. I ett verkligt utbyte
            av ett språk måste man också väva in den kulturella betydelse
            som orden har. Det faktum att man vet att orden betyder detsamma
            vem som än uttalar dem motverkar främlingsrädsla och rasism. Här
            är skolan ett utmärkt instrument för att föra över positiva normer
            och värderingar från vår kultur till andra kulturer och även för
            oss att ta emot andras kulturer och förstå dem. Om vi ger invandrarungdomarna
            en rejäl chans att bekanta sig med både sin och vår kultur redan
            i skolan har vi verkligen sett till att ge dem en bra start och
            motverkar också eventuellt våld mellan svenska och invandrade
            ungdomar. Får de inte den chansen i skolan -- var skall de då
            få den?
          </note>
          <note>
            Det är angeläget att komma ihåg att valet av undervisning i föräldrarnas
            hemspråk skall göras av hemmet och inte av skolan eller samhället.
            Om hemspråksundervisningen kan bidra till goda relationer mellan
            barn och föräldrar under några generationer är det väl värt priset
            och bidrar dessutom till en god integrering i det svenska samhället.
          </note>
          <note>
            I vår tid pågår världshistoriens största folkomflyttningar. Skillnaderna
            i ekonomisk standard mellan industriländerna och utvecklingsländerna
            ökar. Politiska konflikthärdar finns över hela jorden.
          </note>
          <note>
            Under överskådlig tid kommer det därför att finnas ett ''invandringstryck''
            på Sverige -- i synnerhet om vårt lands rykte som en stabil demokrati
            som värnar människovärdet består och om standardskillnaderna fortsätter
            att öka.
          </note>
          <note>
            Inga människor kan ytterst säga att de äger sin del av jorden
            -- man endast förvaltar sin del, och det under en tid. Därför
            bör Sverige öka ansträngningarna att inom Europa verka för en
            mer generös och om möjligt likformig bedömning av flyktingar som
            kommer till de europeiska länderna.
          </note>
          <note>
            Vidare bör Sverige ta initiativ till samordnade europeiska åtgärder
            för att om möjligt göra preventiva eller humanitära insatser direkt
            i eller nära flyktingarnas hemländer. Jag vet att Sveriges riksdag
            och regering redan har gjort en del -- det finns mer att göra,
            och det finns mycket i motionsfloden där de kraven upprepar.
          </note>
          <note>
            Skulle Sverige få ett närmare samarbete med eller medlemskap
            i EG kan detta bidra till att ytterligare öka människors rörlighet
            mellan de samarbetande staterna. Vi måste därför ha en hög beredskap
            för relativt snabba förändringar av invandringens omfattning och
            sammansättning.
          </note>
          <note>
            Anf. 154 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Eftersom jag fick äran att bli omnämnd i det föregående
            anförandet vill jag gärna kommentera det. Det handlade alltså
            om hemspråksundervisningen.
          </note>
          <note>
            Vi säger att visst är hemspråksundervisningen helt okej -- det
            är inga problem med det. Vad det handlar om är om vi skall betala
            1,3 miljarder kronor, dvs. 1 300 milj.kr., av skattebetalarnas
            pengar för detta ändamål, när vi vet att effekten av hemspråksundervisningen,
            enligt riksrevisionsverket och andra oförvitliga myndigheter,
            av hemspråksundervisningen är att de barn som får den har det
            svårare i den svenska skolan.
          </note>
          <note>
            Borde vi inte i stället göra det lättare för de nya svenskarna
            att komma in i det svenska samhället?
          </note>
          <note>
            Det är detta det handlar om. Jag hoppas att mitt ställningstagande
            är klart nog.
          </note>
          <note>
            I övrigt hänvisar jag till vad jag redan har sagt i denna fråga
            och försökt förklara för den icke obekante herr Westerberg.
          </note>
          <note type="speaker">
            Anf. 155 LIISA RULANDER (kds) replik:
          </note>
          <note>
            Herr talman! Det är ingen ära att bli omnämnd i detta sammanhang.
            Det är bara en upplysning.
          </note>
          <note>
            Vi, säger Ian Wachtmeister, tar av skattebetalarnas pengar för
            att ge en undervisning som inte är bra och som inte hjälper ungdomarna.
            Men det är en total missuppfattning. Jag hävdar, som jag också
            sade i mitt anförande, att det är oerhört viktigt att bli bekräftad,
            att vara tillåten, att vara invandrare och att vara tvåspråkig.
          </note>
          <note>
            Vi tar ju av skattebetalarnas pengar till all undervisning, i
            engelska, franska, svenska eller vilket språk det än är. Skulle
            det vara finare att lära sig ett språk som man inte talar hemma
            än att först lära sig sitt eget modersmål, sedan det landets språk
            där man bor och sedan ytterligare komplettera med andra språk
            som är behövliga för att man skall kunna arbeta i sitt yrkesliv?
            Det finns redan invandrarungdomar som på ett mycket bra sätt sköter
            utlandskontakter, därför att de kan både landets kultur och landets
            språk. De återvänder alltså till sitt ursprungsland och gör utmärkta
            affärer mellan Sverige och sitt förra hemland.
          </note>
          <note>
            Anf. 156 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Vi skall väl ändå i Sverige se till att de människor
            som kommer hit kommer in i vårt samhälle. Jag säger omigen att
            det inte handlar om att förbjuda någonting. Det handlar om huruvida
            vi skall betala för denna hemspråksundervisning. Det finns massvis
            med angelägna frågor och ändamål som vi kan satsa dessa pengar
            på. Vi skall se till att dessa människor kommer in i det svenska
            samhället, lär sig svenska seder och bruk och det svenska språket.
            Är det någonting som har visat hur angeläget detta är, är det
            väl den senaste tidens händelser. Att då bita sig fast i bordskanten
            och säga att hemspråksundervisningen skall värnas är brist på
            realism.
          </note>
          <note type="speaker">
            Anf. 157 LIISA RULANDER (kds) replik:
          </note>
          <note>
            Herr talman! Bristande realism tycker jag kanske att Ian Wachtmeister
            står för just nu. Om dina barn inte hade fått lära sig svenska,
            därför att du talar svenska, hade det väl ändå framstått såsom
            ganska märkligt. Hur kan man fostra barn, om man inte kan prata
            med sina barn?
          </note>
          <note>
            Hemspråksundervisning handlar inte om vuxnas undervisning. Hemspråksundervisningen
            riktar sig till barn. Vuxnas undervisning handlar om undervisningen
            på komvux eller i studiecirklar, där man får lära sig vuxensvenska.
            Det är oerhört viktigt att barn och föräldrar kan kommunicera
            för att man skall undvika t.ex. rasistiska bråk ute på stan. Kan
            föräldrarna inte kommunicera med sina barn på rätt språk, kan
            de faktiskt inte prata med sina barn och undervisa dem om hur
            det svenska samhället fungerar, även om de skulle veta det.
          </note>
          <note>
            Det finns ingen motsättning i detta att man lär sig sitt eget
            modersmål och svensk kultur. Där kommer det jag sade om svenska
            såsom andraspråk in såsom en oerhört värdefull del. Där har vi
            missat mycket i
          </note>
          <note>
            Sverige. Vi har sett svenska såsom andraspråk såsom någonting
            ganska oväsentligt. Vi har trott att det räcker med vanlig svenska.
          </note>
          <note>
            Ian Wachtmeister talar hela tiden om pengarna.
          </note>
          <note>
            Invandrarna betalar faktiskt skatt. De har rätt att få denna
            undervisning både för sig och för sina barn.
          </note>
          <note>
            Jag är själv ett invandrat barn. Jag var sju år när vi flyttade
            till Sverige. Jag hade inga möjligheter att påverka detta. Jag
            fick inte heller någon hemspråksundervisning utan klarade min
            skolgång litet måttligt. Jag har fått ta igen detta vid vuxen
            ålder.
          </note>
          <note>
            Redan då -- för många år sedan -- sade människor till oss: Ni
            som inte betalar skatt har väl råd att göra en massa roliga saker?
            Men vi har aldrig legat samhället till last på något sätt. Likväl
            gick det rykten om att utlänningar -- som det hette på den tiden
            -- inte betalade skatt och inte gjorde rätt för sig. Sådant prat
            sätts i gång. Men påståendet att de människor som behöver just
            sitt modersmål eller har en annan kultur i bakgrunden skulle utgöra
            en särskild börda är helt osant. Det är fel att sprida sådana
            rykten och få det att låta som om invandrarna är en belastning
            när de är en tillgång.
          </note>
          <note>
            Får de denna hjälp, kommer de mycket fortare in i det svenska
            samhället, eftersom de då ges möjligheter. Jag hävdar bestämt
            att hemspråksundervisningen och svenska såsom andraspråk skall
            åtföljas. De får inte förväxlas.
          </note>
          <note>
            Förste vice talmannen anmälde att Ian
          </note>
          <note>
            Wachtmeister anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 158 TORGNY LARSSON (s):
          </note>
          <note>
            Herr talman! Så har det hänt ännu en gång. I natt skedde ytterligare
            ett bombdåd riktat mot invandrare, denna gång mot en kroatisk
            föreningslokal. Mönstret upprepas. På plats efter plats utförs
            handlingar, riktade mot människor från andra länder. Runt om i
            vårt land begås illdåd, där gärningsmännen hinner undan utan att
            polisen kan gripa dem. Hur länge skall detta få fortsätta? Vad
            är det för samhälle som vi håller på att få? Vad skall vi göra
            för att vända denna trend? Vilka åtgärder skall vidtas av oss
            politiker, av samhällets beslutande organ och av de politiska
            och andra organisationer som vi tillhör? Vad skall vi göra som
            enskilda människor och vilka förväntningar skall vi ställa på
            enskilda personer i kampen mot invandrarfientligheten? Det är
            naturligtvis så -- det skall vi vara ärliga och våga säga -- att
            det är lättare att ställa frågor än att finna bra svar. Det är
            lättare att notera andras fumliga misstag än att själv finna de
            goda lösningarna. För det finns givetvis inga lätta lösningar
            när det gäller dem främlingsfientlighet som håller på att breda
            ut sig.
          </note>
          <note>
            Men det är självklart, som tidigare talare har sagt, nödvändigt
            att vi sätter till alla krafter för att bekämpa de stämningar
            som nu med förfärande snabbhet breder ut sig. Det är därför som
            så många är besvikna på den passivitet som statsministern har
            visat. Ibland måste landets statsminister gå i bräschen, även
            om det inte är till fördel för det egna partiet. Mot den bakgrunden
            vill jag rikta ett tack till riksdagens talman, som tillsammans
            med
          </note>
          <note>
            Stockholms Domkyrkoförsamling har tagit initiativ till den manifestation
            som riksdagen skall genomföra om en stund.
          </note>
          <note>
            Vad skall vi då göra för att bekämpa främlingsfientligheten?
            Det är som sagt lättare att fråga än att svara, men det befriar
            oss inte från att försöka vidta åtgärder. Flera har sagt att vi
            måste ta reda på hur invandrarna har det. Jag håller gärna med
            om detta. Vi måste ställa flera frågor till dem som har förståelse
            för främlingsfientligheten. Hur tänker de?
          </note>
          <note>
            Inte långt från den plats där en kroatisk lokal på
          </note>
          <note>
            Hisingen i Göteborg nu i natt blev utsatt för bombdåd har muslimer
            velat bygga en moské.
          </note>
          <note>
            Eftersom jag själv bor i närheten, har jag kunnat notera argumenten
            mot detta bygge. Människor som jag tidigare har lärt känna såsom
            goda värnare av alla människors lika värde har nu ändrat attityd,
            vilket har förvånat och ibland t.o.m. förskräckt mig. Många av
            dessa människor anser sig själva inte vara främlingsfientliga,
            men de bidrar ändå genom sin passivitet till att underlätta eller
            ibland t.o.m.
          </note>
          <note>
            underblåsa dessa stämningar.
          </note>
          <note>
            Man säger att moskébygget väl kan ske i någon annan stadsdel,
            t.ex. på andra sidan älven. I
          </note>
          <note>
            allmänhet är man helt okunnig om att det sedan cirka tio år finns
            en moské i en annan del av staden.
          </note>
          <note>
            Man säger att det blir trafikstörningar med den placering som
            moskén är tänkt att få. Somliga säger att man visserligen inte
            har någonting emot muslimer men att man ändå uppskattar den person
            som leder kampen mot moskébygget, därför att han är den lille
            mannen som vågar säga ifrån mot makthavarna. Ytterligare ett argument
            mot moskébygget som ofta framförs är att man inte kan acceptera
            den kvinnosyn som muslimerna står för.
          </note>
          <note>
            Till detta kommer även rädslan för jobben, en verklighet för
            många människor i dessa tider då jobben blir alltmer hotade.
          </note>
          <note>
            Vi kan förvisso diskutera orsakerna till främlingsfientligheten.
            Vi kanske inte helt kommer till klarhet om skälen, men det befriar
            oss inte från skyldigheten att försöka så långt möjligt ta reda
            på vilka stämningar som frodas.
          </note>
          <note>
            Vi måste försöka identifiera denna främlingsfientlighet och ta
            den på allvar. Det går inte att föra samtal med galningar, inte
            heller med fanatiker. Däremot är det en skyldighet för oss att
            föra samtal med de många människor som i varierande utsträckning
            är avvaktande och kanske begynnande fientliga. Vi måste försöka
            komma i dialog med dem för att lyssna men också för att förklara
            vilka värden som vi vill värna om och stå för.
          </note>
          <note>
            Vi får inte huka oss. Vi måste föra samtal, och vi måste lyssna.
            Men vi måste också argumentera för alla människors lika värde.
            Vi måste ut och värna dessa värden.
          </note>
          <note>
            Maud Björnemalm har nämnt exempel på åtgärder som behöver vidtas.
            Och det fordras många åtgärder, och de behövs nu. Det går inte
            att vänta ett halvår. Det krävs åtgärder från samhällets sida
            men också från enskilda och organisationer.
          </note>
          <note type="speaker">
            Anf. 159 GULLAN LINDBLAD (m)
          </note>
          <note>
            replik:
          </note>
          <note>
            Herr talman! Med anledning av att statsministern angreps för
            att inte tidigare ha gått ut i debatt, vill jag bara stillsamt
            till Torgny Larsson säga att Carl
          </note>
          <note>
            Bildt faktiskt vid flera tillfällen före den aktuella debatten
            har diskuterat invandrarfrågorna, bl.a.
          </note>
          <note>
            den 11 december i denna kammare. Carl Bildt har talat om framför
            allt det enskilda ansvaret, om att vi skall ställa upp som goda
            medmänniskor gentemot varandra.
          </note>
          <note type="speaker">
            Anf. 160 TORGNY LARSSON (s) replik:
          </note>
          <note>
            Herr talman! Det är naturligtvis alldeles riktigt som
          </note>
          <note>
            Gullan Lindblad säger, att statsministern har uttalat sig i olika
            sammanhang tidigare. Det som jag i detta sammanhang på ett lågmält
            sätt ville göra var att uttrycka den besvikelse som många, inte
            bara i denna kammare utan över huvud taget runt om i landet, har
            känt. Men jag noterar att statsministern under den senaste veckan
            har tagit en rad initiativ, och det tycker jag är bra. Jag hoppas
            att han kommer att fortsätta med det.
          </note>
          <note type="speaker">
            Anf. 161 GULLAN LINDBLAD (m)
          </note>
          <note>
            replik:
          </note>
          <note>
            Herr talman! Som jag sade i mitt anförande har väl mycket i denna
            debatt trissats upp av massmedia.
          </note>
          <note>
            Vår statsminister kanske inte vid alla tillfällen när media kräver
            det av honom skall stå upp i debatten.
          </note>
          <note>
            Jag tycker att det är betydligt mer värdefullt att han har engagerat
            sig i den invandrarpolitiska debatten kanske långt tidigare än
            flera andra i denna kammare.
          </note>
          <note type="speaker">
            Anf. 162 LARS MOQUIST (nyd):
          </note>
          <note>
            Herr talman! Invandring och invandrare är ord som har fått en
            infekterad innebörd och som givit en infekterad debatt. Varför
            har det blivit på det sättet? Behöver det vara på det sättet?
            Är vi invandrarfientliga i Sverige? Är svenskarna ett rasistiskt
            folk?
          </note>
          <note>
            Ja, det är frågor som vi ställer till varandra, det är frågor
            som massmedia ställer, och det är frågor som politiker ställer.
            Men är svenskarna verkligen rasister? Frågan -- som ju är retorisk
            -- vill jag besvara med ett rungande nej. Jag tycker att vi svenskar
            kan känna stolthet över våra värderingar och vårt beteende. Några
            i ett samhälle har alltid annorlunda värderingar och avvikande
            åsikter. Om sådana värderingar och åsikter leder till trångsynthet
            mot dem som är annorlunda eller leder till kriminella handlingar,
            skall vi självfallet fördöma och beivra detta. Men kriminalitet
            kan vi endast häva marginellt med upplysning och debatt -- här
            måste polis och rättsväsende se till att vi alla får känna den
            trygghet som en rättsstat skall ge.
          </note>
          <note>
            Är vi verkligen invandrarfientliga? Jag tror att en utomordentligt
            stor majoritet av det svenska folket kan betecknas som allmänt
            invandrarvänliga, men många ifrågasätter samhällets sätt att hantera
            de problem som ofta uppstår när människor från andra kulturer,
            med andra sedvänjor, med ett främmande språk, osv., kommer till
            ett nytt land. Någon ifrågasätter kanske invandringens omfattning,
            en annan kriminaliteten bland invandrare, en tredje kostnaderna
            för invandringen och en fjärde den byråkrati och det regelverk
            som omger invandringsfrågorna. Men många har också positiva erfarenheter
            av invandring. Man vet vilken betydelse invandringen har haft
            för vår ekonomi.
          </note>
          <note>
            Man vet vad invandringen betytt för att öka insikten om och förståelsen
            för andra kulturer, m.m.
          </note>
          <note>
            Men varför har det då blivit som det har blivit? Kan vi göra
            något åt den situation som vi har i dag?
          </note>
          <note>
            Självfallet kan vi förändra dagens situation till det bättre,
            men vi måste göra något nu, inte skjuta problemen framför oss
            och inte sopa problemen under mattan. Men det allra väsentligaste
            är att vi alla måste hjälpas åt, både de som är positiva och de
            som är negativa till den nuvarande invandringspolitiken. Det väsentliga
            måste vara att vi hjälps åt på ett konstruktivt sätt, att vi pekar
            på det som är bra men också tar fram förslag på sådant som kan
            göras bättre. Och mycket kan göras bättre.
          </note>
          <note>
            Jag vill i det följande peka på några förändringar som kan göras
            och som kanske måste göras.
          </note>
          <note>
            Först och främst det viktigaste. Prioritera invandrarnas sociala
            anpassning. Invandrarna måste så snabbt som möjligt bli ''svenskar''.
            För att undvika invandrarrädsla och invandrarfientlighet, men
            också för att undvika kommande problem och svårigheter för invandrarna
            själva, är den sociala anpassningen utomordentligt viktig. Problemen
            växer oss annars snart över huvudet. Invandrarna måste först och
            främst lära sig tala svenska. Det är den allra viktigaste anpassningen.
            I den kommun som jag kommer ifrån har man svenskundervisning
          </note>
          <note>
            16 timmar i veckan. Många lärare och elever anser detta vara
            alldeles för litet. Ett annat bekymmer är att svenskundervisningen
            inte är obligatorisk.
          </note>
          <note>
            Många hemmavarande invandrarkvinnor som inte har någon arbetslivskontakt
            har i dag inga som helst kunskaper i svenska. Hur skall de någonsin
            kunna smälta in i svensk miljö? Nej, villkora beslutet om permanent
            uppehållstillstånd med ett krav på tillräckliga baskunskaper i
            svenska och i samhällskunskap. Invandrarna får ett konkret mål
            -- han eller hon får inte stanna här om vederbörande inte klarar
            det prov som uppställts.
          </note>
          <note>
            Särskilt för invandrare från helt annorlunda kulturer än vår
            egen är det viktigt att få baskunskaper i hur vårt samhälle fungerar
            och vilka värderingar vi har. Men ställ krav. Ett krav borde vara
            närvaroplikt vid svenskundervisningen.
          </note>
          <note>
            Koppla denna närvaroplikt till invandrarnas sociala förmåner.
          </note>
          <note>
            En annan koppling till undervisningen i svenska och samhällskunskap
            borde vara att invandrarna några timmar varje vecka pryade på
            arbetsplatser där de fick möjlighet att träffa svenskar, träna
            sin knaggliga svenska -- ja, att över huvud taget komma ut i samhället.
            De kunde hjälpa till på sjukhus, lekskolor, personalintensiva
            industrier, parkförvaltningar, m.m. På pryoarbetsplatsen kunde
            man kanske tänka sig att införa något slags fadderverksamhet.
            Kreativa människor finner säkert intressanta lösningar. Men det
            väsentliga är att vi på alla sätt hjälper till att integrera invandrarna
            i den svenska miljön.
          </note>
          <note>
            En annan sektor i samhället där vi måste finna andra lösningar
            är hemspråksundervisningen. De som i dag får hemspråksundervisning
            är barn, men inte bara barn, Liisa Rulander, utan även vuxna som
            inte är läskunniga. Hemspråksundervisningen lär kosta samhället
            1,3 miljarder per år och bedrivs i ett drygt 80-tal språk. År
            1990 deltog 77 000 elever i hemspråksundervisningen. Huvudproblemet
            med hemspråksundervisningen är dock inte själva kostnaden, även
            om den är oerhört stor, utan det faktum att den försvårar anpassningen
            till ett nytt land och till ett nytt språk. Låt invandrarna själva
            ta ansvaret för sin hemspråksundervisning om de vill bibehålla
            eller öka sina kunskaper i sitt ursprungsspråk. Men att vi alla
            gemensamt skall vara med och betala invandrarnas hemspråksundervisning
            kan inte vara riktigt, när vi vet att det hämmar elevernas möjligheter
            att snabbt integreras i det svenska samhället.
          </note>
          <note>
            Ett problem som man gärna sopar under mattan i den allmänna debatten
            är kriminaliteten bland invandrare. Varför lägger vi inte korten
            på bordet och sedan försöker finna lösningar på problemet.
          </note>
          <note>
            Brottsligheten bland invandrare är större än bland svenskar.
            Brottsligheten är ändå kanske inte en följd av deras sociala arv
            utan mera av att invandrarna inte känner ett socialt tryck. På
            mindre orter är det sociala trycket stort, medan det förhåller
            sig tvärtom i storstäder. Invandrarna har ofta förutfattade meningar
            om Sverige, att det är landet med andra sexuella normer, med vänliga
            poliser, med trevliga fängelser, med generösa frigivningsregler
            och med socialförsäkringsnormer av en omfattning som de aldrig
            hade kunnat drömma om. Den som begår allvarlig brottslighet bör
            omedelbart utvisas. Undantag skall ges endast för dem som faller
            under det s.k. flyktingbegreppet enligt 1951 års Genèvekonvention.
          </note>
          <note>
            Ett sidoproblem inom polisen är bekymret att i dag bli av med
            dem som skall utvisas. Det gäller brottslingar men också människor
            som inte beviljats asyl i Sverige. Ofta har de som skall bli föremål
            för utvisning kastat alla identifikationshandlingar, vilket gör
            det svårt att hantera utvisningarna. Det finns mängder av fall
            där två eller tre poliser eskorterar den som skall utvisas, men
            där följden blir att de tvingas åka tillbaka till Sverige, därför
            att mottagarlandet vägrar släppa in den utvisade. Detta är särskilt
            vanligt vid utvisningar till Libanon. Detta problem måste få en
            lösning.
          </note>
          <note>
            Jag vill avsluta med följande. Sluta kalla svenskar för rasister.
            Vi är inte det. Sluta kalla vanliga människor som känner misstänksamhet
            och oro mot främmande kulturer, raser och religioner för rasister.
            De är inte det. Tolerans mot människor med annat utseende, annat
            beteende och annat språk måste grundläggas i uppfostran. Det är
            inte fel på människorna. Det är fel på systemen. Kalla inte den
            för rasist eller invandrarmotståndare som vill lyfta fram problemen.
            Låt oss i stället som stolta svenskar gemensamt försöka lösa problemen.
          </note>
          <note>
            (Applåder)
          </note>
          <note type="speaker">
            Anf. 163 BERITH ERIKSSON (v) replik:
          </note>
          <note>
            Herr talman! Lars Moquist talade inledningsvis om frågor som
            man ställer sig. Han berörde också varför det har blivit som det
            har blivit.
          </note>
          <note>
            Jag vill fråga er i Ny Demokrati: Varför ställer Ny
          </note>
          <note>
            Demokrati olika grupper mot varandra? Varför ställer Ny Demokrati
            pensionärerna och kostnaderna för pensionärer, sjukvård, barnomsorg
            osv. mot kostnaderna för flyktingmottagning. Det finns en mening
            med det förfarandet -- en grupp appellerar man till, och en annan
            grupp vänder man sig mot.
          </note>
          <note>
            Hemspråksundervisningen skulle jag i stället vilja kalla för
            modersmålsundervisning. Den faller under konventionen om de mänskliga
            rättigheterna, Europakonventionen. Det handlar om rätten till
            det egna modersmålet.
          </note>
          <note>
            Jag efterlyser forskarrapporter av vilka framgår att det för
            dem som fått modersmålsundervisning har varit svårare att komma
            in i det svenska samhället.
          </note>
          <note>
            Det finns väldigt många forskarrapporter som visar på motsatsen.
            Beträffande Sverige har vi
          </note>
          <note>
            Hansegårds rapport från mitten av 50-talet som gällde en del
            av vår inhemska befolkning, nämligen
          </note>
          <note>
            Tornedalsfinnar. Vidare finns det en utmärkt forskare som heter
            Skutnab Kangas, som har presenterat många forskarrapporter inte
            bara från
          </note>
          <note>
            Sverige och Finland utan också , och framför allt, från Canada.
          </note>
          <note>
            På samma sätt är det med brottsligheten. Skall man tala om att
            människor med invandrarbakgrund är mera brottsbenägna, måste man
            också visa på fakta. BRÅ har en sådan undersökning, och den är
            väldigt bred. Om man skall hänvisa till den, får man faktiskt
            ärligt hålla sig till de siffror som där redovisas. Vidare måste
            man studera forskarrapporten litet närmare innan man sprider så
            här svepande formuleringar omkring sig.
          </note>
          <note type="speaker">
            Anf. 164 LARS MOQUIST (nyd) replik:
          </note>
          <note>
            Herr talman! Berith Eriksson tar upp några frågor och hänvisar
            till olika forskarrapporter.
          </note>
          <note>
            Naturligtvis finns det en mängd olika rapporter med vilkas hjälp
            man kanske kan bevisa både det ena och det andra.
          </note>
          <note>
            En av de frågor som Berith Eriksson tar upp handlar om den absoluta
            rätten till hemspråksundervisning. Det är alldeles riktigt att
            det är som hon säger när det gäller dem som betraktas som flyktingar
            enligt
          </note>
          <note>
            Genèvekonventionen 1951. Den gruppen är viss hemspråksundervisning
            förbehållen. Men här handlar det om en hemspråksundervisning som
            ges till många grupper i samhället.
          </note>
          <note>
            När det gäller frågan om huruvida brottsligheten är bevisad kan
            jag säga att det finns en mängd fakta som visar att det faktiskt
            är fler bland invandrarna som begår brott i Sverige. Jag hävdar,
            och det har jag sagt i mitt huvudanförande här, att det inte beror
            på arv, dvs. att de så att säga skulle vara mera brottslingar
            när de kommer hit. Det kan i stället vara situationen i Sverige
            som gör dem till brottslingar. Det sociala trycket på de här människorna
            kan vara så stort att de inte har samma motivation när det gäller
            att hålla sig på rätt sida om lagen.
          </note>
          <note>
            Jag tror att jag skall låta mig nöja med detta.
          </note>
          <note type="speaker">
            Anf. 165 BERITH ERIKSSON (v) replik:
          </note>
          <note>
            Herr talman! Först och främst vill jag när det gäller modersmålsundervisningen
            säga att rätten till sitt modersmål väl inte bara gäller dem som
            kommit hit på grundval av FN:s flyktingkommission. Det är struntprat.
          </note>
          <note>
            Vilken tur för oss att ester, letter och litauer kan bygga broar
            till Baltikum åt oss. Vilken tur att de haft möjlighet att behålla
            sitt språk och sin kultur.
          </note>
          <note>
            Enligt tillgänglig statistik begås 85 % av alla brott i
          </note>
          <note>
            Sverige av svenskar. 5 % av de övriga 15 % utgörs av internationella
            ligor som rör sig mellan olika länder. Av resterande 10 % utgör
            nästan hälften --
          </note>
          <note>
            44 % -- nordiska medborgare. Beträffande övriga kan man konstatera
            att det är fråga om något högre tal än för genomsnittet av den
            övriga befolkningen.
          </note>
          <note>
            Men om man tränger längre in i materialet och studerar vilket
            samhällsskick de här människorna tillhör, alltså samhällsskiktet
            utslagna människor, finner man att det inte rör sig om någon överrepresentation.
          </note>
          <note>
            Tittar man på statistiken för ungdomar finner man t.o.m. att
            invandrarungdomarna är mindre brottsbenägna än s.k. svenska ungdomar.
          </note>
          <note type="speaker">
            Anf. 166 LARS MOQUIST (nyd) replik:
          </note>
          <note>
            Herr talman! Jag vill bara hänvisa till det som
          </note>
          <note>
            Berith Eriksson tog upp i sitt första anförande, nämligen att
            det finns en mängd punkter i Ny
          </note>
          <note>
            Demokratis motion om invandringspolitik som skulle vara gammal
            skåpmat. Väldigt mycket skulle också redan vara genomfört.
          </note>
          <note>
            Men detta med att vi har dåliga kunskaper i många av de här frågorna
            berörs i den aktuella motionen.
          </note>
          <note>
            Vi vill att det skall finnas ett behov av en öppen och ärlig
            debatt och att den sker i en bred parlamentarisk kommitté, en
            invandrar- och flyktingpolitisk kommitté. Jag tror att både vi
            i denna kammare och andra ute i samhället kan behöva bli mera
            medvetna om de problem som finns, så att vi kan föra en debatt
            utifrån fakta.
          </note>
          <note>
            Jag hoppas att den aktuella motionen vinner riksdagens gehör
            och att vi kan få fakta på bordet, så att vi kan föra en seriös
            debatt och ta fasta på de problem som finns i detta sammanhang.
          </note>
          <note>
            Talmannen anmälde att Berith Eriksson anhållit att till protokollet
            få antecknat att hon inte ägde rätt till ytterligare inlägg.
          </note>
          <note type="speaker">
            Anf. 167 LIISA RULANDER (kds) replik:
          </note>
          <note>
            Herr talman! Ja, fakta på bordet det är att varje människa har
            ett unikt värde. Vem kan sätta sig över vem, oavsett bostadsort
            -- oavsett om det är i
          </note>
          <note>
            Sverige eller utomlands? Rätten till vårt eget språk måste vi
            väl ha, oberoende av språkgrupp eller nationalitet.
          </note>
          <note>
            Den diktatoriska tonen hos Lars Moquist tycker jag är mycket
            skrämmande. Jag kan inte förstå att en sådan skall behövas i denna
            kammare. I sak kan mycket gott sägas om det Lars Moquist har sagt.
            De som kommer hit skall självfallet lära sig så mycket som möjligt
            om vårt land och vår kultur. Men det betyder inte att vi kan påtvinga
            någon något. Inte heller en svensk kan påtvingas att lära sig
            allt om samhällsekonomi eller samhällskunskap eller tvingas att
            perfekt behärska svenska språket. Vi skulle ju inte behöva grundvux
            om alla som bor i
          </note>
          <note>
            Sverige, som är svenskar, kunde allt detta.
          </note>
          <note>
            Min fråga till Lars Moquist blir: Vem räknas som invandrare skyldig
            att flytta härifrån om vederbörande begår brott eller inte kan
            landets språk och allt det som räknats upp här? Var går gränsen?
            Handlar det om att man skall ha bott här i tio eller femton år?
            Och är det möjligt att få vara kvar här om man kommit hit redan
            när man var ett barn? Måste mina barn som har både svensk och
            utländsk förälder flytta om de begår brott? Var går gränsen i
            det fallet?
          </note>
          <note type="speaker">
            Anf. 168 LARS MOQUIST (nyd) replik:
          </note>
          <note>
            Herr talman! Som svar på frågan om vilka kunskaper som krävs
            för att man skall få stanna kvar i Sverige vill jag säga att det
            naturligtvis behövs ett prov som är lämpligt avpassat i förhållande
            till det som man vill uppnå. Det gäller att ha en viss förståelse
            för det svenska samhälle som man har kommit till och att man på
            något sätt kan kommunicera och ta del av den information som finns
            på svenska.
          </note>
          <note>
            När det gäller brottsligheten finns det ju redan i dag vissa
            regler om utvisning. Det handlar om en tvåårsgräns när det gäller
            brottslighet. Man kan bli utvisad, och man kan bli dömd till minst
            två års fängelse. Det kan gälla t.ex. grov stöld. Jag kan inte
            exakt säga vad det är för brott som kan leda till just två års
            fängelse. Det finns i alla fall en reglering på det här området.
          </note>
          <note>
            Sådana frågor som vi nu debatterar och som vi kanske saknar tillräckliga
            kunskaper om kunde utvecklas i en parlamentarisk utredning eller
            kommitté.
          </note>
          <note type="speaker">
            Anf. 169 LIISA RULANDER (kds) replik:
          </note>
          <note>
            Herr talman! Jag kan hålla med om att det behövs en parlamentarisk
            kommitté som verkligen tar fram de här frågorna och dammar av
            fördomar mot invandrare och mycket annat. Det är helt tydligt
            efter debatten i dag och efter en längre tid tillsammans med Ny
            Demokrati att vi behöver en parlamentarisk kommitté, där nydemokraterna
            får vara med och höra vad som sägs. Inte bara det, jag välkomnar
            den utfrågning som skall komma angående de här frågorna. Där kan
            också forskare och de som verkligen har fakta i bagaget delge
            oss sina kunskaper.
          </note>
          <note>
            Jag kan också tillstå att systemet för hemspråksundervisningen
            till en del är felaktigt.
          </note>
          <note>
            Undervisningen ges under annan lektionstid, så eleverna missar
            lektioner i andra ämnen. På grund av det bidrar den här undervisningen
            till sämre resultat i skolan, men det beror inte på att eleverna
            får hemspråksundervisning, utan på att de får den på fel tid och
            missar andra ämneskunskaper under den tiden. Jag ger dig alltså
            rätt i att systemet till en del kan vara felaktigt. Men det måste
            väl vara lätt att ändra, i stället för att ta bort hemspråksundervisningen
            för dem som behöver den.
          </note>
          <note>
            Den parlamentariska kommittén är vi helt överens om.
          </note>
          <note type="speaker">
            Anf. 170 MAUD BJÖRNEMALM (s)
          </note>
          <note>
            replik:
          </note>
          <note>
            Herr talman! Det finns mycket man skulle kunna säga om Lars Moquists
            anförande, men tiden börjar bli knapp. Vi skall genomföra en manifestation
            om en stund.
          </note>
          <note>
            Jag vill bara säga att detta var ett skolexempel på hur man i
            förtäckta ordalag sprider fördomar. Lars
          </note>
          <note>
            Moquist talar om att om man inte klarar svenskprovet skall man
            inte få stanna i Sverige.
          </note>
          <note>
            Man skall alltså utvisas. De människor som i dag får uppehållstillstånd
            är flyktingar. De har alltså av olika skäl fått lov att fly från
            sitt land. Till vilket land skall de då utvisas, Lars Moquist?
          </note>
          <note type="speaker">
            Anf. 171 LARS MOQUIST (nyd) replik:
          </note>
          <note>
            Herr talman! Jag har sagt att för de invandrare som uppfyller
            flyktingbegreppet enligt
          </note>
          <note>
            Genèvekonventionen gäller inte det som vi nu har talat om. Enligt
            de konventioner som vi själva har varit med och skrivit under
            har vi accepterat att det skall vara på ett visst sätt. Det måste
            vi tillgodose.
          </note>
          <note type="speaker">
            Anf. 172 MAUD BJÖRNEMALM (s)
          </note>
          <note>
            replik:
          </note>
          <note>
            Herr talman! I Ny Demokratis Sverige gäller inga som helst humanitära
            skäl för att få uppehållstillstånd.
          </note>
          <note type="speaker">
            Anf. 173 LARS MOQUIST (nyd) replik:
          </note>
          <note>
            Herr talman! Självfallet är det på det sättet.
          </note>
          <note>
            Det vi menar främjar en bra utveckling i Sverige och förhållandet
            mellan invandrare och svenskar är att invandrarna så snabbt som
            möjligt blir svenskar, antar vårt språk, ser till att man vävs
            in i våra seder.
          </note>
          <note>
            Man undviker på det sättet att skapa motsättningar mellan dem
            som ursprungligen finns i Sverige och dem som har invandrat till
            Sverige. Annars får vi en grogrund där det uppstår stämningar
            av den kaliber som vi nu har märkt i massmedia och som finns hos
            vissa grupper.
          </note>
          <note>
            Förste vice talmannen anmälde att Maud
          </note>
          <note>
            Björnemalm anhållit att till protokollet få antecknat att hon
            inte ägde rätt till ytterligare replik.
          </note>
          <note type="speaker">
            Anf. 174 HANS GÖRAN FRANCK (s):
          </note>
          <note>
            Herr talman! En förutsättning för att Sverige skall vara framgångsrikt
            i solidariteten med världens flyktingar och kunna ställa stora
            krav på andra länder med lågt flyktingmottagande, är att vårt
            land föregår med gott exempel i vår egen flyktingpolitik.
          </note>
          <note>
            Detta har riksdagen tidigare vid upprepade tillfällen uttalat,
            även om det kanske inte har skett under de senaste åren.
          </note>
          <note>
            Det är emellertid med stor tillfredsställelse jag konstaterar
            att det s.k. 13 december-beslutet har upphävts.
          </note>
          <note>
            Mycket allvarligt är att människor med rasfördomar och en flyktingfientlig
            inställning betraktar eftergifter och avsteg från solidarisk flykting-
            och invandrarpolitik som framgångar, vilket tyvärr stimulerar
            till ökad främlingsfientlighet.
          </note>
          <note>
            Låt mig peka på ett antal åtgärder som jag anser måste vidtas
            utöver det jag nyss nämnde om en solidarisk flykting- och invandrarpolitik.
            Det gäller att förstärka undervisningen i alla skolor om rasism
            och främlingshat. Vi som lever i ett demokratiskt samhälle måste
            självklart hävda informationens och upplysningens betydelse. Det
            är välkommet att regeringen föreslagit ett anslag på 10 milj.kr.
            för att motverka rasism och flyktingfientlighet, men beloppet
            är ändå ganska anspråkslöst. Vi har i en motion från socialdemokratiska
            ledamöter föreslagit en höjning till 20 miljoner.
          </note>
          <note>
            I den borgerliga ministärens regeringsförklaring talas det om
            att hemspråksundervisningen värnas.
          </note>
          <note>
            Men i kommuner runt om i landet minskas hemspråksundervisningen
            kraftigt. Det finns rapporter om en 30-procentig minskning och
            mer.
          </note>
          <note>
            Det behövs en snabb utvärdering av hur hemspråksundervisningen
            fungerar. Det gäller nu att förstärka insatserna för att säkra
            en fortsatt hemspråksundervisning. Jag vill i det här sammanhanget
            nämna att det finns rapporter från institutet för framtidsstudier
            om att den pedagogiska forskningen entydigt bekräftar verksamhetens
            centrala betydelse för invandrarbarnens utveckling.
          </note>
          <note>
            När det gäller brottsligheten finns det en alldeles ny rapport,
            även om det finns de som ifrågasätter vetenskapliga rapporter
            när de inte passar. Men det är viktigt att hänvisa till forskarna
            Hans von Hofer vid SCB och Henrik Tham vid institutet för social
            forskning, som har lagt fram en utförlig rapport om detta. Den
            rapporten belyser inte att det finns skillnader i fråga om brottslighet
            mellan invandrare och andra, men det finns vissa frågetecken när
            det gäller vissa typer av grov brottslighet. Det finns all anledning
            att studera den här rapporten närmare.
          </note>
          <note>
            Det gäller givetvis att genomföra sådana förändringar i samhället
            att själva grogrunden och orsakerna till rasism och rasfördomar
            kan förminskas. Jag skall inte gå närmare in på det, utan ta upp
            en annan fråga som jag tycker är viktig och som i det allmänna
            talet inte berörs tillräckligt.
          </note>
          <note>
            Det räcker tyvärr inte med nuvarande åtgärder. De måste kombineras
            med en skärpt lagstiftning. Det är allmänt accepterat att vi sedan
            lång tid bestraffar hets mot folkgrupp och att vi därigenom även
            inskränker yttrande- och tryckfrihet. Det borde därför inte vara
            så märkligt att göra en begränsad inskränkning i organisationsfriheten.
            Skyddet mot rasistiska organisationer måste förstärkas. Den organiserade
            rasismen, som nu kan arbeta och i praktiken verkar både ovan och
            under jord, är vida farligare än den enskilda.
          </note>
          <note>
            Det är just ett sådant förslag som en statlig utredning med Hans
            Stark i spetsen nyligen lagt fram. Det tar fasta på brottslighet
            av det här slaget, med inslag av våld, hot och tvång. Jag tycker
            exempelvis att Vitt ariskt motstånd är en organisation som i laga
            ordning måste bekämpas med rättsväsendets fulla resurser.
          </note>
          <note>
            Diskrimineringsutredningens utredning, under ordförandeskap av
            Leif Blomberg, bör inte avvisas, men jag tycker att man i första
            hand bör överväga att genomföra Starks förslag. Om det inte skulle
            visa sig vara tillräckligt bör Blombergs förslag prövas. jag vill
            kraftigt understryka att inget av de här förslagen går in på att
            begränsa åsiktsfriheten.
          </note>
          <note>
            Remisstiden för Starks utredning är mycket lång.
          </note>
          <note>
            Jag vet att Birgit Friggebo inte kan svara på detta.
          </note>
          <note>
            Men jag tycker att det var märkligt att den gjordes så lång.
          </note>
          <note>
            Till slut vill jag, i den situation som råder, säga att det är
            mycket angeläget att inte bara sätta in resurser mot rasistisk
            och invandrarfientlig brottslighet i ett akut läge. Det gäller
            verkligen att ge högsta prioritet åt bekämpandet av den här brottsligheten
            varaktigt och permanent. Då behöver man inte drabbas av de här
            obehagliga överraskningarna. Det finns mycken underlåtenhet på
            det här området, både inom polis och andra delar av rättsväsendet.
            Man kunde ha varit mycket bättre beredd på den situation som,
            till en dels överraskning, uppstått under den senaste tiden.
          </note>
          <note type="speaker">
            Anf. 175 FÖRSTE VICE TALMANNEN:
          </note>
          <note>
            Kulturminister Birgit Friggebo har meddelat att hon av tidsskäl
            inte kommer att delta i debatten.
          </note>
          <note>
            Jag erinrar om den manifestation som skall starta på Riksplan
            om en liten stund.
          </note>
          <note>
            Kammaren ajournerar sitt sammanträde till i morgon, då vi börjar
            under rubriken Jämställdhet.
          </note>
          <note>
            (forts. prot. 63)
          </note>
          <note>
            5 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 11 februari
          </note>
          <note>
            1991/92:103 av Hans Göran Franck (s) till statsrådet Bo Lundgren
            om hyreslagskommitténs förslag till ny hyreslag, m.m.:
          </note>
          <note>
            Den 30 januari 1992 beslutade regeringen att lägga ned 1989 års
            hyreslagskommitté. I november förra året avlämnade kommittén ett
            delbetänkande om en ny hyreslag.
          </note>
          <note>
            Enligt direktiven skulle kommittén också utreda hyresgästinflytande
            vid ombyggnad, lagstiftningen om bostadsförvaltning och tillstånd
            till förvärv av hyresfastighet. I direktiven hette det:
          </note>
          <note>
            Med anledning bl.a. av vad riksdagen uttalat om en översyn av
            den lagstiftning som syftar till att motverka bristfällig förvaltning
            av hyresfastigheter har en genomgång gjorts inom bostadsdepartementet
            av olika frågor som aktualiserats i sammanhanget. Arbetet har
            resulterat i olika överväganden och förslag som dokumenterats
            i ett antal promemorior. I dessa promemorior berörs bl.a. följande
            punkter.
          </note>
          <note>
            Hyresgästinflytande vid ändrings- och förbättringsåtgärder. Ett
            förslag tas upp om att hyresvärden får s.k. primär förhandlingsskyldighet
            enligt 5 § hyresförhandlingslagen (1978:304) i fråga om ändrings-
            och förbättringsåtgärder som berör husets bostadsutrymmen eller
            som väsentligt påverkar boendemiljön. Skyldigheten föreslås gälla
            oberoende av om åtgärderna är bygglovspliktiga eller ej. -- --
            --
          </note>
          <note>
            Bostadsförvaltningslagen. Reglerna om inlösen av hyresfastighet
            i bostadsförvaltningslagen föreslås utformade så att inlösen inte
            längre behöver föregås av tvångsförvaltning. Enligt förslaget
            är det hyresnämnden som skall lämna tillstånd till inlösen.
          </note>
          <note>
            Samtidigt föreslås att bestämmelsen om expropriation vid vanvård
            enligt 2 kap. 7 §
          </note>
          <note>
            expropriationslagen (1972:719) upphävs. -- -- --
          </note>
          <note>
            Tillstånd till förvärv av hyresfastighet. Riksdagen har hos regeringen
            begärt en översyn av lagen om förvärv av hyresfastighet m.m. vad
            gäller åtgärder för att förmå en köpare av en hyresfastighet eller
            den som förvärvat aktier eller andelar i ett fastighetsägande
            bolag att anmäla förvärvet till kommunen inom föreskriven tid.
            -- -- --
          </note>
          <note>
            Kommittén skulle också genomföra den översyn som riksdagen begärt.
            Lagstiftningen kunde behöva ses över också i andra avseenden.
          </note>
          <note>
            Kommittén skulle därför undersöka om den nuvarande regleringen
            är tillräcklig för att tillgodose de syften som ligger bakom lagstiftningen
            och föreslå de förändringar som föranleds av undersökningen.
          </note>
          <note>
            I anledning av det anförda får jag fråga statsrådet
          </note>
          <note>
            Bo Lundgren:
          </note>
          <note>
            1. När avser regeringen att framlägga förslag beträffande hyreslagskommitténs
            betänkande
          </note>
          <note>
            (SOU 1991:86)?
          </note>
          <note>
            2. Varför har regeringen beslutat nedlägga hyreslagskommittén
            och hur avser regeringen att lösa de problem som anges i direktiven?
          </note>
          <note>
            1991/92:104 av Hans Göran Franck (s) till utrikesministern om
            utvecklingen i Ryssland och i
          </note>
          <note>
            OSS:
          </note>
          <note>
            Det finns både positiva och negativa tendenser i utvecklingen
            i Ryssland, det ledande landet i OSS.
          </note>
          <note>
            Enligt uppgift har nu alla politiska fångar frigetts och en viss
            försiktig humanisering har skett inom kriminalvården. Men orimligt
            långvariga straff utdöms fortfarande och några planer på att avskaffa
            dödsstraffet finns inte inom den ryska regeringen.
          </note>
          <note>
            Rättssäkerhet och rättstrygghet är fortfarande allvarliga problem.
          </note>
          <note>
            Den demokratiska utvecklingen är inte säkrad. De politiska motsättningarna
            skärps till följd av den djupgående ekonomiska krisen. Prishöjningarna
            har varit drastiska. Det råder ett ekonomiskt kaos, som lett till
            att stora delar av produktion och kommunikationer inte fungerar.
            Den allmänna uppfattningen är att levnadsförhållandena inte varit
            så allvarliga för de breda lagren av befolkningen sedan tiden
            närmast efter andra världskriget.
          </note>
          <note>
            Brottsligheten, särskilt den ekonomiska och organiserade, har
            ökat drastiskt. Ett mycket stort antal åklagare och poliser har
            i hämndaktioner mördats under det senaste året.
          </note>
          <note>
            Det militär-industriella komplexet tilldrar sig allt större intresse
            och kan spela en stor roll i den fortsatta utvecklingen. Omkring
            1,7 miljoner människor i S:t Petersburg, som är engagerade i eller
            beroende av militärindustrin, befinner sig i ett mycket utsatt
            läge till följd av den politiska, ekonomiska och militära krisen.
          </note>
          <note>
            Utarmningen av befolkningen hotar att förvärras till följd av
            massarbetslöshet. De internationella humanitära insatserna har
            ökat men får bara mycket begränsade effekter, trots att de når
            mottagarna i större omfattning. Få utländska investeringar och
            projekt av större betydelse har kommit till stånd. Den politiska
            och ekonomiska instabiliteten är alltför stor för att locka seriösa
            utländska investerare.
          </note>
          <note>
            Särskilt besvärande är den omfattande korruptionen som av allt
            att döma breder ut sig i ökad utsträckning. De långtgående planerna
            på privatisering inom praktiskt taget alla samhällsområden och
            näringsgrenar skapar stark oro inom stora befolkningsgrupper.
          </note>
          <note>
            Marknadsekonomin fungerar inte i brist på konkurrens och socialt
            verksamma begränsningar och insatser.
          </note>
          <note>
            Motsättningarna inom OSS är påtagliga och hotar att förlänga
            krisen i berörda länder.
          </note>
          <note>
            På grund av det anförda, som bygger på iakttagelser under en
            nyligen företagen studieresa, får jag fråga utrikesminister Margaretha
            af Ugglas:
          </note>
          <note>
            1. Hur bedömer regeringen utvecklingen i
          </note>
          <note>
            Ryssland och inom OSS?
          </note>
          <note>
            2. Vilka åtgärder avser regeringen att vidta på det internationella
            planet och för Sveriges egen del för att främja en förstärkt demokratisk
            och ekonomisk utveckling?
          </note>
          <note>
            3. Är regeringen beredd att göra särskilda insatser i S:t Petersburgsområdet?
          </note>
          <note>
            4. Avser regeringen att ta nya humanitära initiativ?
          </note>
          <note>
            6 § Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 10 februari
          </note>
          <note type="speaker">
            1991/92:378 av Björn von der Esch (m) till statsrådet Reidunn
            Laurén om reklamsändningar i närradio:
          </note>
          <note>
            Av förarbetena till yttrandefrihetsgrundlagen framgår att den
            i 1 kap. 12 § 2 st. föreskrivna möjligheten till reklamförbud
            i radio endast kan riktas mot s.k. publicservice företag.
          </note>
          <note>
            Trots detta sker fortlöpande myndighetsingripanden mot närradiostationerna
            som sänder reklam. Myndigheten åberopar närradiolagens 10 § som
            står i uppenbar strid med yttrandefrihetsgrundlagen.
          </note>
          <note>
            Vilka åtgärder avser statsrådet vidtaga för att undanröja de
            hinder som på myndighetsnivå reses mot reklamsändningar i närradio?
          </note>
          <note>
            7 § Kammaren åtskildes kl. 18.41.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 4 §
          </note>
          <note>
            anf. 29 (delvis),
          </note>
          <note>
            av förste vice talmannen därefter t.o.m. anf. 59
          </note>
          <note>
            (delvis),
          </note>
          <note>
            av tredje vice talmannen därefter t.o.m. anf. 94
          </note>
          <note>
            (delvis),
          </note>
          <note>
            av andre vice talmannen därefter t.o.m. anf. 141
          </note>
          <note>
            (delvis) och
          </note>
          <note>
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
