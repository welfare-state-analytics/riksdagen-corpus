<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--43</head>
          <docDate when="1991-12-11">1991-12-11</docDate>
        </div>
      </front>
      <body>
        <div>
          <note>
            Ceremoni med anledning av FN-deklarationen om de mänskliga rättigheterna
          </note>
          <note>
            Ceremonin inleddes med att Rinkebyskolans kör under ledning av
            Lena Hellström sjöng ''Wind of change''.
          </note>
          <note>
            (Applåder)
          </note>
          <note type="speaker">
            Anf. 1 TALMANNEN:
          </note>
          <note>
            Den 10 december 1948 antog FNs dåvarande medlemsstater den allmänna
            deklarationen om mänskliga rättigheter. Nära 20 år senare bekräftades
            deklarationens ställningstaganden i två konventioner om dels medborgerliga
            och politiska rättigheter, dels ekonomiska, sociala och kulturella
            rättigheter. Tillsammans utgör dessa dokument grunden för det
            internationella arbetet på att främja respekten för de mänskliga
            rättigheterna.
          </note>
          <note>
            För Sveriges del är skyddet av de mänskliga rättigheterna en
            viktig del av utrikespolitiken.
          </note>
          <note>
            Sverige har en markerad profil när det gäller att påtala brott
            mot FN-konventionerna och en aktiv roll när det gäller tillkomsten
            av nya deklarationer, exempelvis inom Europarådet.
          </note>
          <note>
            Allt detta är gott och väl. Men vi vet också att det inte räcker
            att stifta lagar och skriva under högtidliga konventioner. Dessa
            dokument får bara en verklig betydelse om det skrivna ordet får
            ett utrymme och uppmuntras att växa i människors hjärtan. Här
            har vi i Sveriges riksdag ett stort ansvar. Men ansvar måste också
            tas av varje enskild medmänniska. Vi måste alla, var och en på
            sitt sätt, försvara alla människors lika värde oberoende av ras,
            hudfärg, kön, språk, religion eller politisk uppfattning. Detta
            är inte minst viktigt då tendenser till främlingsfientlighet och
            rasism visar sig, också i vårt land. Genom att ta aktiv ställning
            och genom att inte för ett ögonblick låta dessa ytterlighetsuppfattningar
            stå oemotsagda kan vi medverka till att respekten för människors
            lika värde bibehålls.
          </note>
          <note>
            Det handlar om att uppfostra den uppväxande generationen så att
            de grundläggande fri- och rättigheterna blir en självklar del
            av deras människosyn. Det handlar om att visa att våld, oförsonlig
            konfrontation och odemokratiska metoder inte har någon plats i
            vårt samhälle. När det gäller respekten för de mänskliga rättigheterna
            skall inga gränser finnas mellan människor och partier i Sveriges
            riksdag. Tillsammans skall vi slå vakt om demokratiska värden
            och alla människors lika rättigheter och agera -- med FN-deklarationens
            ord -- ''i en anda av broderskap''.
          </note>
          <note>
            Jag överlämnar nu ordet till statsminister Carl Bildt och därefter
            till socialdemokratiska partiets ordförande Ingvar Carlsson. Därefter
            avslutas ceremonin med ytterligare några sånger av kören från
            Rinkebyskolan.
          </note>
          <note>
            (Applåder)
          </note>
          <note type="speaker">
            Anf. 2 Statsminister CARL BILDT (m):
          </note>
          <note>
            Fru talman, ärade ledamöter! Ingen tanke har betytt så mycket
            för vår civilisations framväxt som idén om människans unika värde
            och respekten för livet.
          </note>
          <note>
            Det var när individen på allvar steg fram ur stammens mörker
            i den grekiska kulturens gryning som idén om människans unika
            värde föddes. I det antika Greklands kreativa stadsstater utvecklades
            föreställningar om rätt och moral som formade den västerländska
            humanismens begynnelse.
          </note>
          <note>
            Tillbakaträngda och halvt bortglömda i nästan ett årtusende återuppstod
            dessa idéer under renässansen med förnyad kraft. Och med upplysningstiden
            fick den av kristendomen och av de antika idealen inspirerade
            europeiska humanismen en central ställning också i det politiska
            tänkandet. Deklarationer om mänskliga rättigheter blev självklara
            inslag i de nya författningar som tillkom efter politiska omvälvningar
            i t.ex. Frankrike och Nordamerika.
          </note>
          <note>
            Men historien lär oss också att enbart ord på papper inte räcker.
            De stolta franska deklarationerna från revolutionsåret 1789 förmådde
            ingenting mot det jakobinska skräckväldet och Napoleons envälde.
          </note>
          <note>
            Och den amerikanska rättighetsförklaringen gav i årtionden, under
            mycket lång tid, bara ett ytterst svagt skydd för den svarta befolkning,
            vars rättigheter som medborgare i USA har ifrågasatts ända in
            i vår moderna tid.
          </note>
          <note>
            Även i vårt Europa har förföljelse av minoriteter och folk på
            grund av hudfärg eller religion eller ras bara varit alltför välbekanta
            inslag, och ibland tycktes det som om humanismens idéer helt skulle
            kvävas av mörkret.
          </note>
          <note>
            Men också ondskan och våldet lär oss något. Den europeiska kontinenten
            är nu på väg att slutgiltigt bli kvitt de gissel som plågat oss
            under så lång tid.
          </note>
          <note>
            Fascismens era blev kort, och nu har de kommunistiska systemen
            i Öst- och Centraleuropa också rämnat. Förändringens vindar blåser
            över vår kontinent, och hoppet om att Europa skall uppleva en
            renässans för frihet, demokrati och mänskliga rättigheter har
            tänts på nytt.
          </note>
          <note>
            Samtidigt har vi inte rätt att glömma att merparten av världens
            människor lever i länder där människovärdet, friheten och rättigheterna
            inte respekteras. Många av våra tankar går i dag särskilt till
            en av världens många tappra frihets- och rättighetskämpar, Nobels
            fredspristagare Aung San
          </note>
          <note>
            Suu Kyi, som i många år arbetat för ett fritt och demokratiskt
            Burma. Hon har förhindrats av den burmesiska regimen att resa
            till Norden för att ta emot sitt pris. Men hennes ord kan inget
            våld och ingen regim stoppa. Hennes kamp förtjänar allt vårt stöd.
          </note>
          <note>
            Men också i vårt eget samhälle och i vår egen del av världen
            får vi aldrig nonchalera hoten som finns.
          </note>
          <note>
            Tendenser till växande främlingsfientlighet och till rasism kräver
            ökad vaksamhet från alla dem som sluter upp på frihetens sida.
          </note>
          <note>
            Detta måste vi möta främst genom att med stor fasthet hävda lagarna
            och hävda rätten. Våld kan aldrig accepteras från enskilda i vårt
            samhälle --
          </note>
          <note>
            allra minst om våldet utövas mot någon på grund av hudfärg eller
            religion.
          </note>
          <note>
            Men ytterst är det nog genom ökad kunskap om den egna mångfasetterade
            historien och kulturen, genom ökad kunskap om andra människors
            mångfassetterade historia och kultur, som vi kan skapa den större
            tolerans och den fördjupade respekt för andra som vi behöver också
            i vårt eget fria, demokratiska och toleranta samhälle. Det är
            kärleken till människan som är grunden för det goda samhället.
            Och låt oss aldrig i vårt samhällsbygge och vårt samhällsarbete,
            som individer eller som politiska företrädare, glömma den oöverträffade
            mänskliga vishet som sammanfattats i Bibelns gyllene regel: Allt
            vad I
          </note>
          <note>
            viljen att människor skola göra Eder, det skolen I
          </note>
          <note>
            ock göra dem.
          </note>
          <note>
            (Applåder)
          </note>
          <note type="speaker">
            Anf. 3 INGVAR CARLSSON (s):
          </note>
          <note>
            Fru talman, kammarledamöter! En ny människa föds just i detta
            ögonblick någonstans på jorden --
          </note>
          <note>
            en ny individ med ett eget, okränkbart värde.
          </note>
          <note>
            Och medan jag sagt detta har ytterligare ett barn fötts, med
            samma rätt att existera och leva tillsammans med oss andra.
          </note>
          <note>
            Detta med mänskliga fri- och rättigheter blir så självklart,
            om vi ser ett barns ansikte framför oss.
          </note>
          <note>
            Det borde vara så att barnen var de första att få del av våra
            framsteg och de sista att drabbas av våra misstag. I verkligheten
            är det precis tvärtom. Det är barnen som råkar mest illa ut.
          </note>
          <note>
            Förra året fick världens barn en egen internationell lag genom
            FNs barnkonvention. Hösten 1990
          </note>
          <note>
            samlades världens ledare till ett barntoppmöte i
          </note>
          <note>
            New York.
          </note>
          <note>
            Sverige var en av initiativtagarna till barntoppmötet. Vi har
            därmed ett alldeles särskilt ansvar att verka för att det som
            sades på det mötet inte bara blir vackra ord.
          </note>
          <note>
            För miljoner barn är svält, krig, tortyr, sjukdomar, rädsla och
            otrygghet vardag. De har nästan inga rättigheter alls. Hälften
            av alla flyktingar är barn.
          </note>
          <note>
            Några av dem kommer hit till vårt land. Med sig bär de ofta upplevelser
            som är så hemska att vare sig barnen eller vi vuxna har ord för
            dem.
          </note>
          <note>
            Vi skall inte ta emot de här barnen och deras föräldrar, säger
            en del. Det finns inte plats för dem i härbärget -- för att anknyta
            till den förestående julens budskap.
          </note>
          <note>
            Främlingsfientlighet kallar vi det -- eller i allvarligare fall
            rasism -- men det skiljer sig egentligen inte från vad vi vanligen
            kallar mobbning; då menar vi förstås svenskar som stöts ut av
            andra svenskar för att de på något sätt avviker.
          </note>
          <note>
            Jag läste nyligen ett studiematerial för skolan, där elever skrivit
            dagbok. En pojke i sjunde klass skrev så här:
          </note>
          <note>
            ''Måndag
          </note>
          <note>
            I dag var det Lucia. Vi fick prinskorv, kål, köttbullar och annan
            julmat. Jag satt för mig själv vid ett bord och åt gröt. Då kom
            Ove fram och la en prinskorv på min macka. Sen pekade han på mig
            och vrålade över hela matsalen: Titta! Han käkar korv, korv med
            fläskkött i.'
          </note>
          <note>
            Då blev jag arg. Arg och ledsen. Ta du din korv och dra åt (hum,
            hum), sa jag över axeln och kände gråten klumpa sig.''
          </note>
          <note>
            Ny forskning visar att det är mobbarna som förlorar i längden.
            De är mer kriminella än resten av befolkningen och misslyckas
            ofta med skolor, jobb och annat i livet. Egentligen är det de
            som plågar andra som är de verkligt svaga.
          </note>
          <note>
            Och svagast och fegast av alla är de rasister och nynazister
            som nu marscherar och skriker ut sitt förakt för demokratin och
            för människovärdet.
          </note>
          <note>
            När jag hör deras skrän, får de mig att tänka på något som Hjalmar
            Söderberg har skrivit:
          </note>
          <note>
            ''Man vill bli älskad,
          </note>
          <note>
            i brist därpå beundrad,
          </note>
          <note>
            i brist därpå fruktad,
          </note>
          <note>
            i brist därpå avskydd och föraktad.''
          </note>
          <note>
            Vi måste säga ifrån: Det är fegt, det är svagt, det är enfaldigt
            att tro att man kan lägga en tum till sitt eget värde genom att
            nedvärdera andra.
          </note>
          <note>
            Vi är alla människor. Vi kan vara varandras glädje.
          </note>
          <note>
            Vi kan leva tillsammans i vardagen -- oavsett om vi har olika
            ursprung, hudfärg, religion, politiska uppfattningar eller sedvänjor.
            Vi kan var och en, varje dag, bidra till att mänskliga fri- och
            rättigheter respekteras.
          </note>
          <note>
            (Applåder)
          </note>
          <note>
            1 § Anmälan om återtagande av plats i riksdagen
          </note>
          <note>
            Talmannen meddelade att Mona Saint Cyr (m) och
          </note>
          <note>
            Bertil Måbrink (v) denna dag återtagit sina platser i riksdagen,
            varigenom tjänstgöringen som ersättare upphört för Anna Stråkander
            och Seija Viitamäki-
          </note>
          <note>
            Carlsson.
          </note>
          <note>
            2 § Justering av protokoll
          </note>
          <note>
            Justerades protokollet för den 5 december.
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkanden
          </note>
          <note>
            1991/92:KU5, KU8, KU11, KU13, KU14, KU17,
          </note>
          <note>
            KU18 och KU20
          </note>
          <note>
            Lagutskottets betänkande 1991/92:LU15
          </note>
          <note>
            Utrikesutskottets betänkanden 1991/92:UU11,
          </note>
          <note>
            UU12 och UU17
          </note>
          <note>
            Meddelande om samlad votering
          </note>
          <note>
            Talmannen meddelade att utrikesutskottets betänkande UU2, jordbruksutskottets
            betänkanden JoU5 och JoU7, skatteutskottets betänkande SkU5 samt
            konstitutionsutskottets betänkande KU12 skulle avgöras i ett sammanhang
            efter avslutad debatt.
          </note>
          <note>
            4 § Mänskliga rättigheter
          </note>
          <note>
            Föredrogs
          </note>
          <note>
            utrikesutskottets betänkande
          </note>
          <note>
            1991/92:UU2 Mänskliga rättigheter
          </note>
          <note type="speaker">
            Anf. 4 BJÖRN SAMUELSON (v):
          </note>
          <note>
            Fru talman! Jag vill först passa på att tacka för det initiativ
            som har tagits i kammaren i dag med den här manifestationen. Jag
            tycker att det var viktigt och fint.
          </note>
          <note>
            Jag vill börja med att säga några ord om de yttringar av främlingsfientlighet
            och rasism som under den senaste tiden har blivit vanligare och
            fått en obehagligare karaktär i vårt land. Den djupare innebörden
            av dessa företeelser är i många fall angrepp mot grundläggande
            mänskliga rättigheter.
          </note>
          <note>
            De som med brandbomber i händerna attackerar flyktingförläggningar
            trampar på innehållet i artikel
          </note>
          <note>
            1 i FNs förklaring om de mänskliga rättigheterna:
          </note>
          <note>
            ''Alla människor äro födda fria och lika i värde och rättigheter.''
          </note>
          <note>
            Men inte ens riksdagen är förskonad från angrepp mot de mänskliga
            rättigheterna från denna talarstol. I förra veckan föreslog en
            ledamot att ett ettårigt totalstopp för invandring borde införas.
          </note>
          <note>
            Effekten av en sådan åtgärd skulle bli att artikel 14
          </note>
          <note>
            i förklaringen om de mänskliga rättigheterna sattes ur spel:
            ''Envar har rätt att i andra länder söka och åtnjuta fristad från
            förföljelse.''
          </note>
          <note>
            Det vilar ett stort ansvar på oss politiker att på hemmaplan
            alltid stå upp till försvar för de mänskliga rättigheterna, oavsett
            vems rättigheter som hotas -- invandrare, asylsökande, judar,
            homosexuella eller vilken minoritet det vara må.
          </note>
          <note>
            Jag anser att ett särskilt ansvar vilar på statsministern för
            att med stor kraft slå fast, att när det gäller försvaret av allas
            mänskliga rättigheter kan inga eftergifter eller kompromisser
            komma i fråga.
          </note>
          <note>
            ''Alla människor äro födda fria och lika i värde och rättigheter.''
            Så inleds FNs deklaration om de mänskliga rättigheterna som antogs
            den 10
          </note>
          <note>
            december 1948. Men hur fjärran från dagens verklighet är det?
            På 43 år har FN inte förmått skapa instrument för att få regeringarna
            att efterleva vad de har skrivit under. Fortfarande torteras fångar
            i minst 60 eller kanske i så många som 100 länder. Hederliga val
            är på det hela taget förebehållna medborgarna i de rika länderna.
            I
          </note>
          <note>
            många u-länder är det vanligt att de fattigas röster köps. Polis
            och militär kommenderas ut för att stoppa journalister, advokater,
            fackföreningsorganisatörer, trädkramare och andra som går i bräschen
            för de mänskliga rättigheterna.
          </note>
          <note>
            Oppositionella försvinner. Barn arbetar som slavar i fabriker
            och på bordeller. Fosterdiagnostik används för att det inte skall
            födas så många kvinnor. De har ju lägre värde. Klyftorna växer
            mellan fattiga och rika, såväl människor som länder. Ojämlikheten
            blir allt större.
          </note>
          <note>
            Nu när FN inte längre blockeras av öst--västkonflikten borde
            emellertid tiden vara inne för att
          </note>
          <note>
            FN skall kunna skaffa sig instrument för att få regeringarna
            att respektera de konventioner som deras länder undertecknat.
            Sanktioner måste tillgripas mot flagranta MR-brottslingar.
          </note>
          <note>
            Folkmördare måste straffas av världssamfundet.
          </note>
          <note>
            Kan vi acceptera att Pol Pot och hans medbrottslingar går fria?
          </note>
          <note>
            I den svenska debatten kommer det ständigt nya propåer om att
            dra in biståndet för att straffa odemokratiska regimer. Men den
            typen av selektiva sanktioner slår bara mot ett litet antal uländer,
            därtill de fattigaste och inte alltid de värsta förbrytarna.
          </note>
          <note>
            Visst måste vi protestera när poeter sätts i fängelse i Vietnam
            och på Cuba, såsom nyligen skett, och när de styrande vägrar tillåta
            andra partier än sina egna. Men samtidigt flyter handeln och exportkrediterna
            vidare till mycket värre MR-
          </note>
          <note>
            förbrytare. Sverige fullföljer vapenexporten till
          </note>
          <note>
            Indonesien oavsett hur många människor som skjuts ihjäl i Östtimor.
          </note>
          <note>
            Gentemot Saddam Hussein var det ''business as usual'' ända fram
            till den 2 augusti 1990. Då satt exportkreditnämnden med en miljardfordran
            på
          </note>
          <note>
            Irak. Det var aldrig tal om att straffa den regimen för gasmordet
            på kurder i Halabja eller för massavrättningarna av oppositionsfolk.
          </note>
          <note>
            Samma undfallenhet visas den lika blodiga regimen i Iran och
            många andra.
          </note>
          <note>
            Här hemma kan man så att säga ostraffat få orera om det vita
            blodet, om den vita rasens överlägsna intelligens. Det måste bli
            mer kraft och konsekvens i behandlingen av dem som bryter mot
            de mänskliga rättigheterna, mot folkmordskonventionen och alla
            andra förpliktelser i folkrätten.
          </note>
          <note>
            Den dystra verkligheten är således att de mänskliga rättigheterna,
            43 år efter det att FNs förklaring skrevs under, fortfarande kränks
            i flertalet länder i världen.
          </note>
          <note>
            I Burma sitter Aung San Suu Kyi i husarrest. Hon fick Nobels
            fredspris men kunde inte hämta det själv. Men tack vare priset
            har hennes fall och förtrycket i Myanmar, eller Burma, uppmärksammats.
          </note>
          <note>
            Det överväldigande flertalet offer är emellertid okända för oss.
            Många gånger hör vi bara talas om dem som nummer, ett antal människor
            som arresterats eller mördats; den 12 november mejades ett hundratal
            östtimoreser ner. Men vi måste engagera oss lika starkt för alla
            offer för förtrycket, oavsett var de finns. Inte heller får ekonomiska
            och politiska intressen innebära att
          </note>
          <note>
            Sveriges röst tystnar i sin kritik mot länder där brott begås
            mot de mänskliga rättigheterna.
          </note>
          <note>
            Bland de värst förföljda är kurderna. Deras situation i Irak
            blev äntligen uppmärksammad i april i år i samband med stridigheterna.
            Men fortfarande är mellan en och två miljoner kurder utan bostad.
            De har inte ens tillgång till tält inför den stundande vintern.
            Många skadas av minorna i området. Mat och medicin saknas. Turkisk
            militär har bombat kurdiska flyktingläger och t.o.m.
          </note>
          <note>
            UNHCRs lager för hjälp till kurderna under föregivande av att
            det skulle vara PKK-baser. Den internationella uppmärksamheten
            har uppenbarligen slappnat.
          </note>
          <note>
            De förföljda kurderna i Turkiet och Iran har inte kommit i rampljuset
            på samma sätt som de i Irak i samband med Gulfkriget. I Turkiet
            råder undantagstillstånd i stora delar av de områden, främst i
            sydöst, som befolkas av kurder. Den nya terroristlagen i Turkiet
            innehåller samma förbud som de gamla, nu upphävda paragraferna
            i strafflagen. Fortfarande är det förbjudet att använda det kurdiska
            språket i offentliga sammanhang och för trycksaker. All politisk
            verksamhet för den kurdiska frågan är fortfarande likställd med
            terrorism och skall bestraffas.
          </note>
          <note>
            Också förtrycket i Iran fortsätter. Men trots det har, nu när
            kriget med Irak är slut, handel, industriinvesteringar, handelskrediter
            och diplomatiska förbindelser med Iran kraftigt utökats från många
            länder, så också från svensk sida.
          </note>
          <note>
            Vänsterpartiet anser därför att mer måste göras för att kurdernas
            situation i alla tre länder -- Turkiet,
          </note>
          <note>
            Iran och Irak -- uppmärksammas bättre i FN,
          </note>
          <note>
            Världsbanken och andra internationella sammanhang.
          </note>
          <note>
            Mot den bakgrunden yrkar jag bifall till Seija
          </note>
          <note>
            Viitamäki-Carlssons meningsyttring.
          </note>
          <note>
            Herr talman! Politik blir bäst av och förutsätter inlevelse.
            Kanske särskilt viktigt är det att utveckla förmågan till inlevelse
            i samband med att vi i dag diskuterar de mänskliga rättigheterna
            här i kammaren. Jag skulle som avslutning vilja läsa en dikt av
            vår kollega i Finland, Claes Andersson. Han skriver i sin senaste
            diktsamling som heter ''Huden där den är som tunnast'' följande:
          </note>
          <note>
            Själslig smärta är en förnybar mänsklig resurs.
          </note>
          <note>
            Det händer att den tar slut.
          </note>
          <note>
            Man förlorar kontakten med sig själv.
          </note>
          <note>
            Det som har hänt har inte hänt.
          </note>
          <note>
            Det verkar som en lättnad men är det inte.
          </note>
          <note>
            Man blir vilsen, gråter inte, känner ingenting,
          </note>
          <note>
            glömmer att sörja.
          </note>
          <note>
            Man minns inte, kan inte minnas, vad man skulle
          </note>
          <note>
            komma ihåg.
          </note>
          <note>
            Man minns inte heller vad man glömt.
          </note>
          <note>
            Det är en form av amnesi.
          </note>
          <note>
            De flesta, liksom man själv, märker ingenting
          </note>
          <note>
            särskilt.
          </note>
          <note>
            Det förekommer i samband med
          </note>
          <note>
            svek, krig, katastrofer, fysisk
          </note>
          <note>
            och annan tortyr, obesvarad kärlek.
          </note>
          <note>
            Utmärkt, svarar man undrande.
          </note>
          <note type="speaker">
            Anf. 5 HANS GÖRAN FRANCK (s):
          </note>
          <note>
            Herr talman! I utrikesutskottets betänkande finns en redogörelse
            för FNs regelsystem på MR-
          </note>
          <note>
            området. Där anges bl.a. att det inom ramen för FN
          </note>
          <note>
            har utarbetats flera konventioner och förklaringar med syfte
            att skydda speciella grupper eller intressen. År 1966 tillkom
            konventionen om avskaffande av alla former av rasdiskriminering.
          </note>
          <note>
            Mot bakgrund av aktuella händelser och pågående offentlig debatt,
            inte minst vad som tidigare i dag har förekommit här i kammaren,
            finns särskild anledning att ytterligare gå in på och fästa uppmärksamhet
            just på denna konvention.
          </note>
          <note>
            Konventionen, som trädde i kraft redan år 1969, har som övergripande
            mål en faktisk jämlikhet mellan människor utan åtskillnad på grund
            av ras, hudfärg eller nationellt eller etniskt ursprung.
          </note>
          <note>
            Staterna åläggs i konventionen dels att fördöma rasdiskriminering,
            dels att föra en politik som syftar till att avskaffa rasdiskriminering
            och dels att genom positiva åtgärder främja jämlikhet mellan människor
            oberoende av ras. Konventionen ålägger staterna att göra slut
            på rasdiskriminering i alla dess former, således även från enskilda
            personers och sammanslutningars sida.
          </note>
          <note>
            Konventionen omfattar det offentliga livet.
          </note>
          <note>
            Rasismen och flyktinghatet sprider sig alltmer i
          </note>
          <note>
            Sverige och i övriga Europa. Det är nu av yttersta vikt att slå
            vakt om det öppna och demokratiska samhället.
          </note>
          <note>
            Det finns inga enkla lösningar för att uppfylla konventionen,
            men låt mig peka på ett antal åtgärder som jag anser måste vidtas
            för att vända den djupt oroande utvecklingen.
          </note>
          <note>
            Förstärk kraftigt undervisningen om rasism och främlingshat i
            alla skolor! Vi som lever i ett demokratiskt samhälle måste självklart
            hävda informationens och upplysningens betydelse för ökad tolerans,
            humanitet och förståelse mellan människor.
          </note>
          <note>
            Det är också viktigt att vuxna fungerar som goda exempel för
            att hävda dessa värden. Vi får inte vara tysta eller huka oss
            när rasfördomar och rashat sprids.
          </note>
          <note>
            Massmedia har ett stort ansvar när det gäller att hävda toleransen
            och främja alla människors lika rätt och värde.
          </note>
          <note>
            Det gäller också att genomföra sådana politiska, sociala och
            ekonomiska förändringar i samhället att man kommer åt själva grogrunden
            för rasism och rasfördomar.
          </note>
          <note>
            Men det räcker inte. Det måste kombineras med en skärpt lagstiftning.
            Det är allmänt accepterat att vi sedan lång tid bestraffar hets
            mot folkgrupp och att vi därigenom även inskränker yttrande- och
            tryckfrihet. Det borde därför inte vara så märkligt att göra en
            begränsad inskränkning i organisationsfriheten. Skyddet mot rasistiska
            organisationer måste nämligen förstärkas. Den organiserade rasismen,
            som nu kan arbeta både ovan och under jord, är vida farligare
            än den enskilda.
          </note>
          <note>
            I regeringsformen sägs att föreningsfriheten får begränsas om
            det gäller en organisation vars verksamhet innebär förföljelse
            av folkgrupp av viss ras, hudfärg eller etniskt ursprung. Det
            är just ett sådant lagförslag som justitiekanslern Hans Stark
            har lagt fram efter direktiv från den tidigare socialdemokratiska
            regeringen.
          </note>
          <note>
            Det svenska engagemanget måste inriktas på att förmå fler stater
            att dels ansluta sig till, dels respektera de folkrättsliga normer
            och principer som finns. Då det gäller inte bara den av mig nyss
            nämnda konventionen utan även andra konventioner finns det åtskilligt
            mer att göra. Det finns nämligen skäl för ett aktivt svenskt deltagande
            i utarbetandet av ytterligare normer där behov finns.
          </note>
          <note>
            Ett sådant exempel är att barnkonventionen borde innebära förbud
            mot att utnyttja barn som soldater i väpnade konflikter och att
            åldersgränsen måste höjas från nuvarande 15 till 18 år.
          </note>
          <note>
            Ett annat exempel är att det behövs en konvention som förbjuder
            dödsstraff både i freds- och i krigstid.
          </note>
          <note>
            Nuvarande FN-regler innebär ingen sådan skyldighet för staterna,
            utan erbjuder endast en möjlighet att åta sig att inte använda
            dödsstraff i fredstid. I slutdokumentet vid Köpenhamnsmötet om
            den mänskliga dimensionen 1990 sades endast att medlemsstaterna
            åtog sig att utbyta information om dödsstraffets avskaffande och
            att publicera information om dess användning.
          </note>
          <note>
            Inom Europarådet har arbetet framskridit längre.
          </note>
          <note>
            Det s.k. sjätte protokollet till Europakonventionen förbjuder
            dödsstraff i fredstid. Nu gäller det för
          </note>
          <note>
            Turkiet, där de flesta dödsdomarna i Europa har avkunnats och
            fortsättningsvis avkunnas, att med sin nya regering leva upp till
            de förpliktelser som landet har som medlem i Europarådet.
          </note>
          <note>
            Det har bildats en ny koalitionsregering under
          </note>
          <note>
            Demirels och Inönüs partiers ledning. Det bör från
          </note>
          <note>
            Turkiet komma en snar reaktion på frågan om dödsstraffet men
            även om andra förpliktelser som
          </note>
          <note>
            Turkiet har, främst i fråga om det utbredda bruket av tortyr
            i detta land. Både Demirel och Inönü har skarpt kritiserat kränkningarna
            i tidigare oppositionsställning, och vi måste också i dag rikta
            oss till dem och säga att de måste förändra sin politik visavi
            den kurdiska minoriteten i landet, som uppgår till omkring 10
            miljoner människor.
          </note>
          <note>
            Här borde det nu finnas nya förutsättningar för att de synpunkter
            och krav som vi har i utskottsbetänkandet kan vinna ökat gehör,
            men vi måste fortsätta att pressa på.
          </note>
          <note>
            Kampen mot dödsstraffet och tortyren, som båda är barbariska
            förbrytelser, måste intensifieras.
          </note>
          <note>
            Tortyren i världen har inte minskat. Det är bara 56
          </note>
          <note>
            länder som har anslutit sig till FN-konventionen.
          </note>
          <note>
            Efterlevnaden av reglerna måste kraftigt förbättras, vilket jag
            poängterar på nytt. Sveriges uppgift är inte bara att kritisera
            utan även att genom utrikespolitiken stärka och utveckla respekten
            för mänskliga rättigheter, inte minst inom ramen för biståndspolitiken.
          </note>
          <note>
            Med de här orden vill jag yrka bifall till hemställan i utskottets
            betänkande, där det endast finns en meningsyttring, som jag har
            bemött tidigare under mitt anförande.
          </note>
          <note type="speaker">
            Anf. 6 INGER KOCH (m):
          </note>
          <note>
            Herr talman! Överallt i världen kränks och förnekas i dag människors
            grundläggande rättigheter. Detta gäller framför allt de medborgerliga
            och politiska rättigheterna men även de ekonomiska, sociala och
            kulturella rättigheterna. Amnesty Internationals rapporter redovisar
            att allvarliga övergrepp mot de mänskliga rättigheterna förekommer
            över hela världen i form av åsiktsförtryck, tortyr, försvinnanden,
            fängslanden utan rättegång och mord utförda av regeringsanknutna
            dödspatruller. Vi har nu belägg för att massmord har utförts av
            regeringsstyrkor och för att enskilda personer, både män, kvinnor
            och barn, med berått mod har dödats av sina regeringar. Motiven
            för dessa mord har i de flesta fallen varit att offren misstänkts
            för opposition mot den härskande regimen. Men människor har också
            dödats för sin religion, sin etniska tillhörighet och för kontakter
            eller släktskap med människor, som ansetts vara fiender till regeringarna.
            De regeringsstödda morden förövas på de mest skilda platser. Somliga
            människor dödas på öppen gata, andra i hemliga celler och isolerade
            läger, i moskéer, i kyrkor och på sjukhus eller i sina hem. Somliga
            skjuts ner i grupper eller dödas av prickskyttar. Andra torteras
            ihjäl.
          </note>
          <note>
            Mycket av detta avsiktliga dödande utanför lagens råmärken har
            skett i länder där det har pågått väpnade konflikter. Under sådana
            förhållanden kan regeringarna lättare undgå ansvar för morden
            -- det finns få oberoende iakttagare på plats och myndigheterna
            kan hävda att mordoffren är krigsoffer.
          </note>
          <note>
            Men många regeringsstödda mord förövas också av trupper under
            eller efter regeringsfientliga demonstrationer. Massakern på civila
            på
          </note>
          <note>
            Himmelska fridens torg i Kina i juni 1989 är ett exempel på detta.
            De indonesiska säkerhetsstyrkornas dödsskjutningar av ett stort
            antal demonstranter i östra Timors huvudstad Dili den 12 november
            i år är ett annat exempel.
          </note>
          <note>
            Dessa övergrepp och detta förtryck förekommer framför allt i
            odemokratiska samhällen, där regimerna inte tål opposition och
            där förtrycket är en förutsättning för att regimen skall kunna
            sitta kvar.
          </note>
          <note>
            Det är därför viktigt att slå fast -- många talare har gjort
            det före mig, men det tål att upprepas -- att respekten för varje
            människas värde, åsikter och rättigheter oavsett kön, ålder, ras
            och etnisk och religiös tillhörighet har sin fasta grund i ett
            demokratiskt styrelsesätt och i rättssamhället. Att hävda och
            att kunna utöva sina mänskliga rättigheter är en naturlig del
            i demokratins verksamhet och utveckling.
          </note>
          <note>
            Respekten för demokrati och mänskliga rättigheter måste ständigt
            hävdas och försvaras. När detta sker får det ofta karaktär av
            kritik mot sittande regimer som inte tål opposition.
          </note>
          <note>
            Men det är viktigt att vi genom vår utrikespolitik stärker och
            utvecklar respekten för de mänskliga rättigheterna. Detta bör
            ske både bilateralt och inom FN-systemets ram. I regeringsförklaringen
            slås också fast att ''den svenska utrikespolitiken skall vara
            en klar röst för mänskliga rättigheter, frihet och demokrati i
            världens alla delar''.
          </note>
          <note>
            Vi moderater har länge hävdat att stödet för mänskliga rättigheter
            skall vara särskilt tydligt i vår biståndspolitik. Att främja
            en demokratisk utveckling är ju ett av de fem målen för svenskt
            biståndsarbete. Och i regeringsförklaringen betonas också att
            biståndspolitiken skall läggas om i riktning mot ett väsentligt
            starkare stöd för demokrati.
          </note>
          <note>
            Internationella konventioner och internationell opinionsbildning
            för arbetet med de mänskliga frioch rättigheterna framåt. Ingen
            regering kan i dag säga, att mänskliga rättigheter är en nationell
            fråga.
          </note>
          <note>
            I enlighet med FN-stadgan har världens länder förpliktigat sig
            att samarbeta när det gäller övergrepp mot de mänskliga rättigheterna.
          </note>
          <note>
            Det är mycket positivt att Sverige under den nu pågående generalförsamlingen
            i FN har lagt fram en resolution om situationen i Myanmar -- tidigare
          </note>
          <note>
            Burma. I resolutionen uttrycks den oro som man i många länder
            känner över den svåra situationen beträffande de mänskliga rättigheterna
            i landet, och kräver att alla medborgare i landet fritt skall
            få delta i det politiska livet. I resolutionen välkomnas också
            generalsekreterarens uttalande i samband med att oppositionsledaren
            Aung San Suu Kyi tilldelats årets fredspris och hans upprepade
            vädjanden om att hon skall släppas fri. Det är också positivt
            att situationen i Myanmar kommer att behandlas av FNs kommission
            för de mänskliga rättigheterna vid kommisionens möte under våren
          </note>
          <note>
            1992 och att generalförsamlingen nästa år tar upp situationen
            i Myanmar till förnyad granskning.
          </note>
          <note>
            Det kurdiska folkets kamp för sin överlevnad och för sina politiska
            och medborgerliga rättigheter har pågått i många hundra år. Kurderna
            har utsatts för tvångsförflyttningar från sina hem, folkmord och
            massakrer, och detta sker fortfarande.
          </note>
          <note>
            I samband med kriget i Irak i våras utsattes den kurdiska befolkningen
            återigen för grova övergrepp, och stora delar av befolkningen
            i norra
          </note>
          <note>
            Irak flydde än en gång över gränsen till Turkiet och till Iran.
            För två veckor sedan kunde vi på nytt läsa att tiotusentals kurdiska
            medborgare flytt från sina hem i norra Irak efter hot och beskjutning
            från irakiska regeringstrupper. Hans Göran Franck påpekade nyss
            att det inte bara är i Irak som den kurdiska befolkningens mänskliga
            rättigheter kränks. Även i Turkiet lever kurderna under svåra
            förhållanden. Utskottet betonar också i betänkandet vikten av
            att regeringen fortsätter sina ansträngningar att ta upp kurdernas
            mänskliga rättigheter till behandling i FN i syfte att förmå de
            länder där kurderna bor att respektera deras rättigheter, tillmötesgå
            deras strävanden efter autonomi och att låta dem utöva sina rättigheter
            att fritt få utveckla sin egen kultur, sin identitet och använda
            sitt eget språk.
          </note>
          <note>
            Herr talman! De grova kränkningar av mänskliga rättigheter som
            sker i Iran kan inte heller accepteras. Förekomsten av godtyckliga
            avrättningar, försvinnanden, bristande rättssäkerhet och frihetsberövanden
            har också vid flera tillfällen behandlats i FNs kommission för
            de mänskliga rättigheterna. Den senaste rapporten från den utsedde
            rapportören innehöll på flera punkter kritik mot förhållandena
            i Iran, och den resolution som antogs i år förlänger rapportörens
            mandat. Utskottet betonar vikten av att regeringen fortsätter
            att arbeta för att brotten mot de mänskliga rättigheterna uppmärksammas
            och fördöms.
          </note>
          <note>
            Herr talman! Vi har under de senaste åren upplevt en glädjande
            utveckling i riktning mot demokrati och ökad respekt för de grundläggande
            mänskliga fri- och rättigheterna i Central- och Östeuropa, men
            även i Latinamerika, Afrika och Asien. Allt fler länder styrs
            nu av parlament som utsetts av folket i fria val.
          </note>
          <note>
            Tyvärr måste vi konstatera att de nu pågående striderna i Jugoslavien
            också har lett till allvarliga kränkningar av de mänskliga rättigheterna.
          </note>
          <note>
            Vi får hoppas att Sovjetunionens sönderfall och bildandet av
            ett nytt statsförbund mellan Ryssland,
          </note>
          <note>
            Ukraina och Vitryssland inte medför att grundläggande mänskliga
            rättigheter åsidosätts.
          </note>
          <note>
            Det finns i dag ca 4 000 etniska samhällen spridda i länder över
            hela världen. Avgörande för en framtida fredlig utveckling är
            hur dessa minoriteter erkänns och skyddas i de olika ländernas
            konstitutioner.
          </note>
          <note>
            Det är därför viktigt att Sverige och övriga demokratiska länder
            i olika internationella fora och bilateralt är beredda att hjälpa
            de nya framväxande demokratierna i deras arbete med att utarbeta
            nya konstitutioner, där även minoriteternas rättigheter beaktas
            och skrivs in.
          </note>
          <note>
            Ett aktuellt exempel på ett sådant agerande från
          </note>
          <note>
            Sveriges sida är att regeringen nyligen beslutat att anslå medel
            för en insats för mänskliga rättigheter och rättsskydd i Albanien.
            Svenska experter skall studera rättssystemet i Albanien, informera
            om det rättsliga systemet i Sverige och undersöka hur
          </note>
          <note>
            Sverige kan främja utvecklingen mot en rättsstat.
          </note>
          <note>
            Herr talman! Med det anförda yrkar jag bifall till hemställan
            i utrikesutskottets betänkande nr 2.
          </note>
          <note>
            I detta anförande instämde Gullan Lindblad (m).
          </note>
          <note>
            Anf. 7 KARL-GÖRAN BIÖRSMARK
          </note>
          <note>
            (fp):
          </note>
          <note>
            Herr talman! Rätten till liv är en fundamental mänsklig rättighet.
            Men människan har inte bara rätt till liv, utan också till ett
            liv i värdighet. Därför är det viktigt att kämpa för ekonomiska
            och sociala rättigheter, att kämpa för världsfattigdomens och
            svältens utplånande.
          </note>
          <note>
            Och själva grundförutsättningen för att kunna förverkliga sociala
            och ekonomiska rättigheter är att det finns yttrandefrihet, mötesfrihet;
            kort sagt:
          </note>
          <note>
            demokrati.
          </note>
          <note>
            Yttrandefrihet och informationsfrihet är en nödvändighet för
            ett demokraiskt samhälle och för människors fulla deltagande i
            ett sådant samhälle.
          </note>
          <note>
            Utan fullständig information kan individen inte kritisera den
            förda politiken. Utan röst och utan rättighet att uttrycka sig
            kan inte individen bidra till politisk och social förändring.
          </note>
          <note>
            Kränkningar av yttrandefriheten och andra besläktade friheter
            är inte lika plågsamma och vidriga för individen som t.ex. tortyr.
            Men för att vi skall kunna veta om att det förekommer tortyr och
            kunna bekämpa den måste det finnas yttrandefrihet.
          </note>
          <note>
            Att yttrandefriheten är demokratins och folkviljans instrument
            gör den farlig för regimer, vilkas legitimitet bygger på just
            skräck och våldsutövande och inte på människors frivilliga stöd
            och förtroende, uttryckt i öppna val.
          </note>
          <note>
            Därför är det en uttalad strävan hos totalitära regimer i olika
            länder att begränsa yttrandefriheten, att hindra att information
            når allmänheten och att strypa oppositionens möjligheter att verka.
            Tyvärr är det ofta en alltför framgångsrik strävan.
          </note>
          <note>
            Även om yttrandefriheten och de andra politiska rättigheterna
            är centrala för att människan skall kunna åstadkomma någon förändring
            av sina villkor, är de sociala, ekonomiska och kulturella rättigheterna
            nödvändiga om människan skall kunna leva i värdighet.
          </note>
          <note>
            I artikel 16 i FNs allmänna förklaring om de mänskliga rättigheterna
            står det att ''envar har rätt till undervisning''. Detta är en
            viktig mänsklig rättighet. Det är därför angeläget att sprida
            läskunnigheten i världen. Läskunnigheten underlättar en stabil
            demokratisk utveckling och information till människorna om de
            mänskliga rättigheterna. Nu är det tyvärr så, att analfabetismen
            ökar i världen, och vi går åt fel håll.
          </note>
          <note>
            Detta faktum försvårar också arbetet för mänskliga rättigheter.
          </note>
          <note>
            Trots att många u-länder fick föra en lång frihetskamp mot kolonialt
            förtryck och därmed upplevde vad det vill säga att inte äga mänskliga
            rättigheter har de -- när friheten från kolonialmakten väl var
            uppnådd -- själva infört censur, diktatur och tortyr. Argumenten
            som försvarar förtrycket är desamma som under kolonialtiden. Utvecklingen
            har t.ex. inte nått tillräckligt långt för att det skall vara
            demokrati, och utbildningsstandarden är för låg.
          </note>
          <note>
            Medborgerliga och politiska rättigheter är aldrig en lyx som
            kan vänta, medan utvecklingsnivån höjs.
          </note>
          <note>
            De utgör snarare själva förutsättningen för framåtskridandet.
          </note>
          <note>
            Att i fria demokratiska val få utse sitt lands styrelse är en
            grundbult för fred och för mänskliga rättigheter. Under de senaste
            åren har flera efterlängtade val ägt rum i före detta diktaturer
            eller kolonier. På annat håll har fredsförhandlingar inletts,
            som mycket väl kan komma att resultera i fria val. Arbete pågår
            i Cambodja, Västsahara,
          </note>
          <note>
            Etiopien m.fl. länder, och nyligen såg vi att fria val ändrade
            regimen i Zambia. Ofta rör det sig om länder som aldrig eller
            åtminstone inte på länge haft fria och allmänna val och där misstron
            är mycket stor mellan de olika parterna i landet. Ett misslyckat
            val, med valfusk och manipulationer eller bara misstankar om att
            sådant förekommit, kan störta en nyfödd demokrati tillbaka in
            i en tillvaro av diktatur och övergrepp mot mänskliga rättigheter.
          </note>
          <note>
            Det finns ännu inga normer för hur ett val skall genomföras,
            även om diskussioner har påbörjats inom FN om ett normsystem för
            ''fria och rättvisa val''. Behovet av ett regelsystem som ger
            skydd mot valfusk är stort, framför allt om vi skall tro på att
            demokratin kommer att segra i allt fler stater.
          </note>
          <note>
            Därför bör det nu inom FNs ram utvecklas ett internationellt
            normsystem för hur fria, allmänna och rättvisa val skall gå till.
            De nordiska länderna har i Skagendokumentet satt upp vissa riktlinjer
            för detta. I detta normsystem är det viktigt att verka för rätten
            till internationell övervakning av valen, som skall bygga på allmän
            rösträtt, opartisk administration, behovet av oberoende valövervakning,
            registrering av röstberättigade, tillförlitliga röstavlämningsprocedurer
            och metoder för att undvika valfusk. FNs arbete i Namibia är ett
            bra exempel. Det gav FN värdefulla erfarenheter med tanke på framtida
            åtaganden i sådana här sammanhang.
          </note>
          <note>
            Ett intensivt arbete måste bedrivas för att reglera och förbjuda
            dödsstraffet. Här har utvecklingen de senaste åren varit negativ.
            Som exempel kan jag nämna att antalet avrättningar i Iran i år
            har ökat kraftigt jämfört med antalet år 1990. Under de sju första
            månaderna 1991 avrättades 647 människor i
          </note>
          <note>
            Iran. Motsvarande siffra 1990 var 203, alltså tre gånger så många
            avrättningar i år jämfört med förra året. Detta är en skrämmande
            utveckling.
          </note>
          <note>
            Opinionsarbetet mot dödsstraffet måste kraftigt understödjas,
            inte minst i de länder som i övrigt respekterar de mänskliga rättigheterna,
            t.ex. USA.
          </note>
          <note>
            Turkiet är ett land där mänskliga rättigheter sitter mycket trångt.
            År 1982 anmäldes Turkiet till
          </note>
          <note>
            Europadomstolen för brott mot de mänskliga rättigheterna. År
            1985 drogs anmälan tillbaka, då
          </note>
          <note>
            Turkiet lovade rätta till bristerna och bl.a. helt upphöra med
            tortyr. År 1991 kan det tyvärr konstateras att Turkiet ännu inte
            har uppfyllt sitt löfte. Tortyr är något som fortfarande regelmässigt
            förekommer i Turkiet. Entydiga rapporter pekar i denna riktning.
            Om den nya regimen kommer att arbeta på att få till stånd en förändring
            återstår att se. Med tanke på vad Hans Göran Franck sade här tidigare
            finns det onekligen ett visst hopp om en förändring.
          </note>
          <note>
            De flesta kränkningar av mänskliga rättigheter står stater för.
            Man skulle grovt kunna dela in kränkningarna i några huvudgrupper.
          </note>
          <note>
            En första grupp kan de kommunistiska dikaturerna sägas utgöra,
            som dock glädjande nog blir allt färre.
          </note>
          <note>
            Där används statsapparaten för att kontrollera att ingen avviker
            från den officiella politiska uppfattningen. Detta betyder ofta
            ett sofistikerat förtryck av oliktänkande och en utbyggd kontrollstat.
            Några få kvarvarande exempel är
          </note>
          <note>
            Albanien, Kina och Cuba.
          </note>
          <note>
            En annan variant är den totalitära religiösa staten, som inte
            tolererar andra åsikter än dem som religionen stöder. Här återfinns
            t.ex. Iran och Irak.
          </note>
          <note>
            Exempel på konsekvenserna av detta kan vi påtagligt uppleva,
            om vi talar med representanter för den iranska frihetsrörelsen
            Mujahedin som just i dessa dagar genomför en demonstration på
          </note>
          <note>
            Sergels torg här i Stockholm. Den politiskt aktive
          </note>
          <note>
            Mohammad-Sadegh Pormozafari har förvägrats uppehållstillstånd
            i Sverige och går nu ett mycket ovisst öde till mötes i Iran.
            Om landet Iran hade tillåtit ett öppet samhälle där det hade varit
            möjligt att kritisera regimen, skulle en sådan här demonstration
            inte vara nödvändig. Ett annat exempel: 4 000 kvinnor har under
            det senaste året arresterats i Iran, därför de inte har burit
            den slöja som mullorna påbjuder.
          </note>
          <note>
            En tredje typ av stat som stystematiskt kränker mänskliga rättigheter
            är den militärt dominerade diktaturen eller halvdiktaturen, ofta
            förekommande i Latinamerika men även i Asien och Afrika. Det handlar
            ofta i grunden om en konflikt mellan överklassen och de fattiga
            i samhällen som präglas av fattigdom och stora klyftor, och där
            armén skyddar den privilegierade gruppen. Regeringen kan ha olika
            grad av demokratisk legitimitet och kontroll -- eller brist på
            kontroll -- över armén. Men huvuddraget i dessa fall är att armén
            systematiskt bedriver jakt på de oppositionella krafterna utan
            att ställas till ansvar för sina brott mot mänskliga rättigheter
            mer än i undantagsfall.
          </note>
          <note>
            Herr talman! Först när människorna, medborgarna, åtnjuter yttrandefrihet
            och tryckfrihet och i demokratiska val får bestämma hur deras
            länder skall styras ges freden en rejäl chans.
          </note>
          <note>
            Jag yrkar bifall till hemställan i utrikesutskottets betänkande
            2.
          </note>
          <note type="speaker">
            Anf. 8 INGBRITT IRHAMMAR (c):
          </note>
          <note>
            Herr talman! Vi dödade dig därför att du inte gick i skolan och
            inte hade någon framtid.
          </note>
          <note>
            Detta meddelande hade mördarna lämnat vid ett dödat gatubarn
            i Bogotá i Colombia.
          </note>
          <note>
            Gatubarnen blir allt fler i Latinamerikas storstäder.
          </note>
          <note>
            Det flesta barnen lämnar sina hem när de är mellan
          </note>
          <note>
            6 och 13 år gamla. De minns inte alltid varifrån de har kommit.
            En del gick helt enkelt vilse och har inte hittat tillbaka hem
            igen.
          </note>
          <note>
            I Brasilien handlar det om köpmän eller förmögna som går samman
            och lejer dödspatruller för att bli av med gatubarnen i sina områden.
            Det talas om att uppemot en miljon gatubarn har mördats enbart
            i
          </note>
          <note>
            Brasilien.
          </note>
          <note>
            Vilken hjälp kan vi ge dessa barn? I en motion från centern har
            det föreslagits att ökad uppmärksamhet skall ges aspekterna på
            barn i det svenska biståndet såväl bilateralt som multilateralt.
            I betänkandet framgår också att det är viktigt att förbättra barnens
            situation i världen. T.ex. frivilligorganisationer arbetar med
            statligt stöd för gatubarn. Vissa projekt har startats av barnen
            själva, bl.a. i Peru och i Brasilien. Det är därför viktigt att
            vi ger hjälp till självhjälp när det gäller dessa projekt.
          </note>
          <note>
            Det är emellertid inte bara barn i andra länder som far illa.
            Vi har från svensk sida anledning att ifrågasätta hur vi själva
            följer barnkonventionen.
          </note>
          <note>
            Rädda barnen har i dagarna i en rapport påtalat att allt fler
            flyktingbarn tas i förvar innan de skickas ut ur Sverige. Det
            rör sig om i genomsnitt två barn per dag. Förvarstiden varierar
            från några timmar upp till flera dagar. Enligt Rädda barnen strider
            detta agerande inte enbart mot utlänningslagen utan också mot
            FNs barnkonvention.
          </note>
          <note>
            Herr talman! Många asylsökande har skäl att få stanna i vårt
            land. Andra asylsökandes skäl är inte starka nog. Varje fall bedöms
            enskilt. Trots detta kan misstag ske. Jag menar att det i osäkra
            fall är bättre att fria än fälla.
          </note>
          <note>
            T.ex. bör stor försiktighet anmodas när det gäller utvisning
            av iranier som tidigare har varit aktiva inom motståndsrörelsen
            Mujaheddin och som har sökt asyl i Sverige. Sedan juni 1981, då
            demonstrationer senast tilläts i Iran mot de svåra förhållandena
            och brott mot mänskliga rättigheter, har 150 000 personer fängslats.
            90 % av de fängslade tillhörde motståndsrörelsen Mujaheddin.
          </note>
          <note>
            90 000 har sedan samma tidpunkt avrättats, och
          </note>
          <note>
            90 %av dessa 90 000 har också tillhört Mujaheddin.
          </note>
          <note>
            Som Karl-Göran Biörsmark nämnde utvisades så sent som i oktober
            i år en Mujaheddinanhängare.
          </note>
          <note>
            Och enligt uppgifter som jag har fått fängslades han vid hemkomsten.
            Det är därför angeläget att vi från svensk sida verkligen bringar
            klarhet i detta fall och inte fortsätter att utvisa iranier som
            säger sig tillhöra Mujaheddinrörelsen utan att vi har säkra bevis
            på att de inte riskerar livet vid återkomsten till
          </note>
          <note>
            Iran.
          </note>
          <note>
            Från centerns sida har vi motionerat om att det är viktigt att
            FNs granskning av situationen i Iran fortsätter och effektiviseras.
            Eftersom FNs särskilda representant skall få besöka Iran en tredje
            gång, och eftersom Röda korset nu skall få besöka fängelser i
            landet, har vi i utskottet nöjt oss med att det inte nu fordras
            några ytterligare uttalanden från utskottets sida.
          </note>
          <note>
            I går fick jag emellertid veta något som gör mig ytterligare
            orolig för fängslade iraniers liv. Inför
          </note>
          <note>
            Röda korsets besök i fängelserna håller nu flera politiska fångar
            på att förflyttas från fängelserna till olika lägenheter eller
            mindre fängelser för att gömmas undan inför besöket. Samtidigt
            avrättas fångar på olika håll i landet för att dessa inte skall
            kunna vittna inför Röda korset. Det finns all anledning att vi
            noga följer utvecklingen i Iran på området för mänskliga rättigheter
            och protesterar i olika sammanhang mot situationen i landet.
          </note>
          <note>
            I grannlandet Irak är situationen inte mycket bättre för dem
            som är oppositionella mot regimen.
          </note>
          <note>
            Framför allt är det kurderna som har det svårt nu.
          </note>
          <note>
            Den internationella bojkotten mot Irak fortsätter, vilket gör
            det svårt för civilbefolkningen att klara de vardagliga behoven.
            Men för att förvärra situationen ytterligare för kurderna i Irak
            bojkottar
          </note>
          <note>
            Saddam Hussein kurderna när det gäller bensinoch matleveranser.
            Dessutom sker nya anfall mot de kurdiska områdena, och en ny flyktingkatastrof
            är på väg att inträffa i bergen mellan Irak, Iran och
          </note>
          <note>
            Turkiet. Hundratusentals kurder är på flykt igen till följd av
            den irakiska arméns förnyade anfall under de senaste två månaderna.
            Många kurder beräknas dö till följd av vinterkyla, brist på mat
            och direkt förföljelse. Sverige måste fortsätta att ge humanitärt
            bistånd under vintermånaderna, men framför allt försöka förmå
            FN att stanna inom området för observationer men även för vidare
            biståndsinsatser.
          </note>
          <note>
            Herr talman! I november 1975 utropades det självständiga Östtimor.
            I december samma år invaderades landet av Indonesien. Åren sedan
            dess har präglats av försvinnanden, tortyr och massmord. I en
            Amnestyrapport 1985 uppskattar man att en tredjedel av befolkningen
            dödats sedan invasionen. Indonesien har under de senaste månaderna
            trappat upp våldet mot befolkningen på
          </note>
          <note>
            Östtimor. Indonesisk militär har genomfört massakrer på civila.
            Vittnen till det inträffade har undanröjts. Indonesiens överbefälhavare
            hotade häromdagen att krossa alla som försöker bryta loss något
            territorium från den indonesiska centralmaktens kontroll.
          </note>
          <note>
            Sverige har i Europarådet ställt sig bakom en resolution angående
            Östtimor. Resolutionen uppmanar medlemsstater, som har ekonomiska
            band med Indonesien, att utöva påtryckningar i syfte att stoppa
            alla kränkningar av de mänskliga rättigheterna. Resolutionen uppmanar
            också till livsmedels- och hälsobistånd till Östtimor. Vi måste
            från svensk sida nu leva upp till resolutionen.
          </note>
          <note>
            Vapenexport från Sverige förekommer inte längre till Indonesien.
            Däremot är det osäkert om vissa reservdelar till försvaret fortfarande
            exporteras till
          </note>
          <note>
            Indonesien. Om detta skulle var fallet bör även dessa leveranser
            omedelbart stoppas mot bakgrund av de senaste indonesiska övergreppen.
          </note>
          <note>
            Biståndsmedel bör i ökad utsträckning kanaliseras direkt till
            det timoresiska folket för livsmedels- och hälsoinsatser.
          </note>
          <note>
            Centern har under flera år motionerat om att
          </note>
          <note>
            Sovjetunionen -- det är osäkert vilka länder som nu tillhör den
            unionen -- borde bistå med minröjning, minkartor och annan information
            angående minorna. Det behövs i röjningsarbetet i
          </note>
          <note>
            Afghanistan. Bl.a. behövs information om vilken typ av minor
            som använts och hur dessa desarmeras. Först i år har vi fått gehör
            för vikten av detta krav, och utskottet understryker nu vikten
            av att Sovjetunionen bistår vid minröjningen, inkl.
          </note>
          <note>
            tillhandahåller de eventuella minkartor som finns.
          </note>
          <note>
            Detta gläder naturligtvis oss i centern.
          </note>
          <note>
            Ett annat krav som vi också har fått gehör för i utskottet i
            år efter flera års tidigare motionerande utan gehör är kravet
            på en FN-kommissarie för mänskliga rättigheter. I tidigare betänkanden
            har det konstaterats att det inte funnits några förutsättningar
            för att få gehör vare sig för ett nytt
          </note>
          <note>
            FN-organ finansierat över den reguljära budgeten eller för en
            ny funktion inom FN på detta område.
          </note>
          <note>
            Men i år finner utskottet förslaget om en FN-
          </note>
          <note>
            kommissarie för mänskliga rättigheter vara av bestående intresse.
          </note>
          <note>
            Ett förverkligande av förslaget bör ske när finansiella förutsättningar
            föreligger, påpekar utskottet. Det är en klar attitydförändring
            jämfört med tidigare år. Det är också ett steg i rätt riktning.
          </note>
          <note>
            Att centerns motionskrav behandlats så positivt i det betänkande
            som vi i dag skall fatta beslut om är självfallet glädjande. Det
            visar att det många gånger krävs upprepningar och tålamod för
            att man skall komma så långt att en idé vinner gehör. Likaså krävs
            det att man ideligen påtalar förhållandena och visar uthållighet
            i det här arbetet. Det gäller också att det görs fortsatta ansträngningar
            för att antalet brott mot de mänskliga rättigheterna på vår jord
            skall minska. Det är ju något som vi alla här önskar och eftersträvar.
          </note>
          <note>
            Med detta yrkar jag bifall till hemställan i betänkandet.
          </note>
          <note type="speaker">
            Anf. 9 MARGARETA VIKLUND (kds):
          </note>
          <note>
            Herr talman! Inledningsvis vill jag påpeka att jag ställer mig
            bakom utrikesutskottets betänkande och dess förslag till yttrande
            beträffande motioner som gäller de mänskliga rättigheterna. Trots
            det vill jag belysa de här frågornas stora vikt och understryka
            hur angeläget det är att omvärlden även i fortsättningen uppfattar
            Sverige som en av de främsta förespråkarna för människors rätt
            --
          </note>
          <note>
            människors rätt till värdighet och jämställdhet. Det är angeläget
            att det här begreppet utvidgas.
          </note>
          <note>
            Begreppet mänskliga rättigheter inrymmer egentligen flertalet
            krav som bör ställas när det gäller ett mänskligt liv i värdighet.
            Det första krav som bör ställas inom ramen för den rättigheten
            gäller rätten till liv.
          </note>
          <note>
            Jag skall inte ta upp abortfrågan i det här sammanhanget. Närmast
            tänker jag i stället på alla onödiga krig som pågår på olika håll
            i världen.
          </note>
          <note>
            Enkelt uttryckt beror krigen i stor utsträckning på en bristande
            respekt dels för andra människors värde och värdighet, dels för
            folks lika rättigheter och rätt till självbestämmande.
          </note>
          <note>
            Den tragiska konflikten i Jugoslavien visar att civilbefolkningens
            mänskliga rättigheter helt har satts ur spel. Minoriteter har
            varit föremål för diskriminering. Därmed har motsättningarna och
            hatet folkgrupper emellan ökat. Ett grundläggande element beträffande
            en fredsöverenskommelse i
          </note>
          <note>
            Jugoslavien är respekten för de mänskliga rättigheterna.
          </note>
          <note>
            I Sovjet har de mänskliga rättigheterna fram till i dag fått
            ett ökat utrymme allteftersom den demokratiska vågen vunnit inträde.
            Men i Sovjets många stater ligger, bildligt talat, gammal surdeg
            och jäser. När man lättar på någon av de tömmar som styr hästen
            finns risken att hästen drar alldeles för långt åt det ena hållet.
            Det gäller därför att ledarna har demokratin i den ena tömmen
            och de mänskliga rättigheterna i den andra. Då finns det en chans
            att hästen, dvs. landet, kan dra sig upp ur dyn för att dra lasset
            mot en ljusare horisont.
          </note>
          <note>
            Men det är också viktigt att vi inte bara står och tittar på
            och ser hur hästen spänner sina muskler, bildligt talat, för att
            få med sig lasset. Vi måste hjälpa till och skjuta på vagnen ibland,
            så att den inte går baklänges. Det är bra att Sverige har bestämt
            sig för att hjälpa människorna i bl.a.
          </note>
          <note>
            Petersburg med mat. Dessutom är det viktigt att de mänskliga
            rättigheterna beaktas i de baltiska staterna, så att inte en folkgrupp
            ställs mot en annan. Jag tänker bl.a. på det relativt stora antalet
            ryssar i de baltiska staterna. De upplever sig hotade i dagens
            situation.
          </note>
          <note>
            I våra dagar är det viktigt med ett vidgat nationsbegrepp. Även
            de som inte är födda i ett land eller som är andra generationen
            i landet i fråga kan uppleva det nya landet som sitt eget. Det
            gäller också vårt eget land och vårt förhållande till olika invandrargrupper.
          </note>
          <note>
            Sverige är en stor understödjare av FN och deltar mycket aktivt
            i FNs arbete på olika nivåer. Jag har varit i FN under en månad,
            och jag kan därför med viss stolthet, men även med ödmjukhet och
            ansvarskännande, konstatera att Sverige tycks ha ett mycket gott
            anseende i internationella sammanhang och i fråga om FNs arbete.
            Sverige som nation är inte särskilt stort. Vårt inflytande är
            emellertid inte i proportion till landets storlek, utan det är
            faktiskt större. Detta framkom i många olika sammanhang. Vi har
            stora möjligheter att i och genom FN verka till förmån för fred
            och människovärde.
          </note>
          <note>
            FN ger också företrädarna för vårt land möjligheter att i olika
            sammanhang representera och påverka samt att redogöra för vår
            syn på detta med de mänskliga rättigheterna och på vad det begreppet
            egentligen innebär.
          </note>
          <note>
            FNs arbete har också kommit i fokus generellt och fått en ökad
            betydelse i Världssamfundet. Jag anser att Sverige i de sammanhangen
            kan bidra, och har också gjort det, till att olika länders situation
            när det gäller de mänskliga rättigheterna verkligen lyfts fram
            i ljuset.
          </note>
          <note>
            Ett exempel på det är den FN-resolution som det har talats om
            tidigare i dag här och som Sverige har initierat och arbetat fram.
            Det gäller kränkandet av de mänskliga rättigheterna i Burma. Resolutionen
            antogs med konsensus i FNs tredje utskott och kommer att behandlas
            denna vecka i FNs generalförsamling.
          </note>
          <note>
            I nämnda resolution understryks bl.a., som vi redan har hört,
            kravet på att fredspristagaren Aung San
          </note>
          <note>
            Suu Kyi skall släppas fri från sin husarrest. Det är särskilt
            viktigt att framhålla det -- och det kan gärna sägas många gånger
            nu i nobelpristider.
          </note>
          <note>
            I resolutionen fastslås att FN kommer att följa den försäkran
            som kommit från regeringen i Burma och som handlar om att landet
            skall utvecklas i riktning mot demokrati. Det är också viktigt
            att Burmas regering i enlighet med FNs deklaration om mänskliga
            rättigheter tillåter alla invånare att fritt delta i politiska
            aktiviteter.
          </note>
          <note>
            En allmän tendens är att FN kommer att få spela en allt större
            roll i fråga om det som kallas länders interna angelägenheter.
            I många länder är man litet oroad över det. Fördömandet av situationen
            internt i Burma kan säkert stå som modell för fördömanden av andra
            av de, enligt uppgift, 100
          </note>
          <note>
            icke demokratiska stater som återfinns bland FNs
          </note>
          <note>
            166 medlemsstater.
          </note>
          <note>
            Herr talman! När det talas om mänskliga rättigheter blir jag
            förvånad över att situationen för kvinnorna i världen inte berörs
            speciellt. Bland argumenten mot att kvinnans situation inte skall
            tas upp när frågan om mänskliga rättigheter diskuteras finns argumentet
            att kvinnorna utgör en del av mänskligheten och att de därför
            naturligtvis omfattas av begreppet mänskliga rättigheter. Jag
            kan förstå det synsättet. Men jag accepterar det inte. Jag anser
            att kvinnorna i världen är så utsatta att deras situation, liksom
            barnens, måste lyftas fram på ett speciellt sätt. Det handlar
            inte bara om jämställdhet utan också om en djupare dimension när
            det gäller synen på människan, på människorvärdet generellt sett
            och på hur den enskilda människan upplever sitt eget värde och
            självständiga integritet.
          </note>
          <note>
            Den största andelen av världens fattiga utgörs av kvinnor. Den
            största andelen av världens flyktingar utgörs av kvinnor. Det
            liv som man i många av världens länder är minst rädd om är kvinnornas.
            I
          </note>
          <note>
            Indien t.ex. får pojkar redan som små barn mera mat än flickorna.
            Kvinnor överallt i världen får tidigt lära sig att vara tåliga.
            Men denna tålighet skall inte tas som intäkt för att kraven på
            mänskliga rättigheter är tillgodosedda för många kvinnor --
          </note>
          <note>
            åtminstone på samma nivå som männen i olika länder och i olika
            situationer.
          </note>
          <note>
            Bl.a. därför är det viktigt att man på FNs miljökonferens i Rio
            1992 tar till vara kvinnors erfarenheter när det gäller att utnyttja
            miljön för sin egen och för familjens överlevnad. Eftersom det
            i många länder är kvinnan som står för försörjningen av familjen
            är det ofta kvinnan som får ta konsekvenserna av skadeverkningarna
            beträffande miljön. Det är en mänsklig rättighet att få påverka
            med de erfarenheter som man har.
          </note>
          <note>
            Vid FNs konferens om mänskliga rättigheter 1993
          </note>
          <note>
            måste situationen för kvinnorna i världen integreras i de frågor
            som skall behandlas. Detta är viktigt. Det går inte att behandla
            frågan om mänskliga rättigheter, dvs. frågan om situationen för
            kvinnorna i världen, efter mallar som är gjorda för män. Det måste
            finnas en balans.
          </note>
          <note>
            Den världskonferens som är planerad att äga rum
          </note>
          <note>
            1995 och som gäller kvinnor, jämställdhet och fred anser jag
            att FNs alla medlemsstater måste tillmäta samma tyngd, resurser
            och uppmärksamhet som övriga världskonferenser tillmäts. Beslutet
            om och viljan att ordna en konferens får ju inte bli endast en
            läpparnas bekännelse. I stället måste det finns en reell kraft
            och vilja bakom orden.
          </note>
          <note>
            Herr talman! I t.ex. internationella sammanhang anser många att
            tiden nu är mogen för att vidga begreppet mänskliga rättigheter,
            så att det får en fördjupad dimension inom de ekonomiska, sociala
            och kulturella områdena. Vi kristdemokrater stödjer ett sådant
            synsätt.
          </note>
          <note>
            Den svenska riksdagens agerande och reaktioner med anledning
            av situationen i andra länder har stor betydelse för utvecklingen
            beträffande demokratin och de mänskliga rättigheterna i världen.
          </note>
          <note>
            Oavsett om det gäller en känslig text i ett motionssvar eller
            i en resolution eller om det gäller att i ett arbetsutskott eller
            en samordningsgrupp driva en fråga som rör samordningen mellan
            olika länder måste man veta vad det är man vill åstadkomma. Riktlinjerna
            för Sveriges agerande fastställer riksdagen. I det utåtriktade
            arbetet är ett dokument som detta, dvs. det betänkande om mänskliga
            rättigheter som vi i dag diskuterar och fattar beslut om, ett
            viktigt redskap.
          </note>
          <note>
            Herr talman! Med alla dessa ord yrkar jag bifall till hemställan
            i utrikesutskottets betänkande om mänskliga rättigheter.
          </note>
          <note type="speaker">
            Anf. 10 KARL-ERIK SVARTBERG (s):
          </note>
          <note>
            Herr talman! Till att börja med vill jag säga att jag ansluter
            mig till det som Margareta Viklund avslutningsvis sade. Det som
            var och en säger och gör har alltså betydelse när det gäller mänskliga
            rättigheter. Dessutom har en markering från den svenska riksdagen
            stor betydelse när det gäller mänskliga rättigheter och, något
            som vi ofta tvingas konstatera är ett faktum, brott mot dessa.
          </note>
          <note>
            Jag för min del skall bara göra några få kommentarer. Jag tycker
            att debatten här klart har visat att vi alla måste vara med beträffande
            skyddet av de mänskliga rättigheterna. Jag tycker också att den
            manifestationen tidigare i dag då detta arbetsplenum inleddes
            klargjorde för oss att vi måste börja här hemma när det gäller
            detta arbete.
          </note>
          <note>
            Som flera talare här framhållit har FN i stort sett det regelsystem
            som erfordras för skyddet av mänskliga rättigheter. Det är 43
            år sedan vi fick den allmänna förklaringen om de mänskliga rättigheterna.
            Och det är 25 år, alltså ett kvarts sekel, sedan de stora konventionerna
            kom till stånd om ekonomiska, sociala och kulturella rättigheter
            samt om medborgerliga och politiska rättigheter -- för att nämna
            några, skulle jag vilja säga, hörnpelare i rättssystemet.
          </note>
          <note>
            Men fortfarande är det alltså bara knappt 100 av
          </note>
          <note>
            FNs medlemsstater som har ratificerat de två stora konventionerna.
            Det är här vi måste göra ansträngningar. Det gäller således att
            få världens länder att ratificera konventionerna och, självfallet,
            att tillämpa dessa -- överallt, och framför allt i det vardagliga
            politiska arbetet.
          </note>
          <note>
            Egentligen kan FN ställa krav på varje medlemsland när det gäller
            mänskliga rättigheterna redan med utgångspunkt i FNs stadga i
            detta sammanhang. Alla som blir invalda som medlemmar i FN, utöver
            dem som var med om att grunda FN, förbinder sig nämligen att främja
            -- jag citerar direkt ur Artikel 55 c):
          </note>
          <note>
            ''allmän aktning för och respekterande av mänskliga rättigheter
            och grundläggande friheter för alla utan åtskillnad med avseende
            på ras, kön, språk eller religion''.
          </note>
          <note>
            Här har vi den klassiska formulering som återkommer i den allmänna
            förklaringen om de mänskliga rättigheterna samt i olika konventionstexter.
            Där finns alltså utgångspunkten.
          </note>
          <note>
            Det blir allt klarare för allt fler att det finns ett direkt
            samband mellan skyddet av mänskliga rättigheter och freden och
            säkerheten i världen.
          </note>
          <note>
            FNs generalsekreterare markerade just det här sambandet i går
            i ett uttalande som han gjorde med anledning av de mänskliga rättigheternas
            dag.
          </note>
          <note>
            Generalsekreteraren gjorde ytterligare en markering: Världen
            kan inte längre tolerera massiva och systematiska brott mot mänskliga
            rättigheter och inte heller likgiltigheten inför mänskligt lidande.
          </note>
          <note>
            Björn Samuelson var inne just på detta om att det måste finnas
            en känsla. Vi måste känna -- inte bara med vårt förnuft, vårt
            intellekt. Också i det vi säger och gör måste det finnas en känsla.
            Vi får alltså inte tolerera brott av det här slaget. Vi får inte
            tolerera likgiltigheten -- som egentligen i många sådana här sammanhang
            är något än allvarligare.
          </note>
          <note>
            Jag hade förmånen att som svensk delegat få vara i
          </note>
          <note>
            FNs generalförsamling då FN i höstas röstade in sju nya medlemmar.
            Bland dessa finns de tre baltiska staterna. Många vackra tal och
            högstämda paroller förekom i samband med att representanterna
            för de sju nya medlemsstaterna tog säte i FNs generalförsamling.
          </note>
          <note>
            Jag vill lyfta fram en formulering som enligt min uppfattning
            säger mycket i det här sammanhanget.
          </note>
          <note>
            Den lettiske presidenten Gorbunovs sade nämligen -- fritt översatt:
            Detta med att vi har blivit fria innebär att också Sovjetunionen
            har blivit friare.
          </note>
          <note>
            Herr talman! Just så är det. Faktum är att en förtryckare aldrig
            är fri. Förtryckaren måste ju ständigt hålla fast vid sitt tryck
            och förtryck. Det är först när förtryckaren släpper sitt förtryck
            som han också blir fri.
          </note>
          <note>
            För att göra en koppling till vad Ingvar Carlsson sade i morse
            vill jag säga följande. Han talade mycket fint om den mobbade
            och om mobbaren.
          </note>
          <note>
            Frågan är alltså vem av dessa båda som i det långa loppet kommer
            att framstå som den store förloraren. Ingvar Carlsson drog slutsatsen
            att det är mobbaren som är förloraren. Det är just detta som Gorbunovs
            ville peka på i det något större sammanhanget. Inte heller förtryckaren
            är alltså fri. Det är, som sagt, först när förtryckaren släpper
            sitt förtryck som han blir fri. Här har vi en direkt koppling
            till detta med de mänskliga rättigheterna.
          </note>
          <note>
            Det finnas alltså ett samband mellan skyddet av dessa och det
            som vi kallar fred och säkerhet.
          </note>
          <note type="speaker">
            Anf. 11 YLVA ANNERSTEDT (fp):
          </note>
          <note>
            Herr talman! Det är glädjande att både utrikesförvaltningen och
            utrikesutskottet nu har en mera positiv inställning när det gäller
            att uppmärksamma de oerhört stora problem som
          </note>
          <note>
            Tibet och tibetanerna har att kämpa med under den kinesiska ockupationen.
          </note>
          <note>
            Antalet redovisade övergrepp minskar inte.
          </note>
          <note>
            Tvärtom ökar antalet hela tiden. Resultatet av 40
          </note>
          <note>
            års kinesisk ockupation av Tibet är att 1,2 miljoner tibetaner
            har dödats. Mer än 6 000 kloster har jämnats med marken. Konstskatter
            rövas bort och säljs på antikmarknader i Hongkong och Tokyo.
          </note>
          <note>
            En av tio tibetaner sitter i fängelse, och mer än
          </note>
          <note>
            100 000 människor finns i arbetsläger. De tibetanska barnen nekas
            undervisning, och det tibetanska språket stiftar de här människorna
            knappast bekantskap med. Kvinnorna tvångsaborteras och tvångssteriliseras.
            Självfallet måste vi protestera mot dessa förhållanden.
          </note>
          <note>
            Så sent som i förra veckan hade vi besök av hans helighet Dalai
            Lama, inbjuden av Nobelkommittén såsom f.d. fredspristagare för
            att fira
          </note>
          <note>
            Nobelfestligheterna och jubileet. Vid besöket i
          </note>
          <note>
            Sverige fick han den här gången möta utrikesminister af Ugglas,
            kungaparet och biståndsministern. Detta var en stor framgång för
          </note>
          <note>
            Dalai Lamas fredliga strävanden. Det var ett definitivt brott
            med den tidigare hållningen till tibetanska frihetssträvanden.
          </note>
          <note>
            För Kina är det en prestigeförlust att se hur Dalai
          </note>
          <note>
            Lamas respekt i väst ständigt ökar. Det svenska mottagandet orsakade
            omedelbart diplomatiska protester från den kinesiska ambassaden
            i
          </note>
          <note>
            Stockholm.
          </note>
          <note>
            Ett sätt för Kina att försöka hindra Dalai Lamas resor och förmå
            honom att återvända till Tibet har varit att tillåta några undersökningskommissioner
            från väst att besöka Tibet för att undersöka förhållandena. Möjligen
            kan de här upprepade kontakterna innebära att man person till
            person kan försöka tala för respekten för de mänskliga rättigheterna
            även i Tibet. Jag har föreslagit talmannen att Sveriges riksdag
            skall skicka en riksdagsdelegation till Kina och Tibet för samtal
            med de kinesiska ledarna. Förhoppningsvis kommer detta att bli
            möjligt.
          </note>
          <note>
            Hur länge skall Kina klara av att undertrycka och bortförklara
            Tibets rätt till självbestämmande, demokrati och mänskliga rättigheter?
            Det beror bl.a. på oss, på om vi upphör att protestera eller om
            vi på grund av ekonomiska intressen låter oss pressas eller skrämmas
            till att falla undan för Kinas förtryckarregim.
          </note>
          <note>
            Under en lång tid har Sveriges Tibetpolitik präglats av undfallenhet
            och feghet inför de kommunistiska diktatorerna i Peking. Det är
            utmärkt att den här perioden nu är slut. Vårt stöd till Dalai
            Lamas fredsplan i fem punkter och Sveriges agerande i internationella
            sammanhang är oerhört betydelsefulla som hjälp för tibetanerna
            i deras strävan efter självbestämmande och respekt för de mänskliga
            rättigheterna i sitt land.
          </note>
          <note>
            Även genom bistånd till de många flyktingar som i dag lever i
            Indien kan vi bidra till att tibetanernas språk och kultur kan
            bevaras och till att ge utbildning åt dem som hoppas kunna återvända
            för att bygga upp sitt förstörda land igen.
          </note>
          <note>
            Herr talman! Utskottets uttalande med anledning av den flerpartimotion
            som vi väckte i januari tillsammans med utrikesministerns rakryggade
            uppträdande i den här frågan gör att jag med tillförsikt ser fram
            emot ett aktivt agerande från svensk sida för tibetanernas rättigheter.
          </note>
          <note>
            Jag yrkar bifall till utskottets hemställan.
          </note>
          <note type="speaker">
            Anf. 12 ELISABETH PERSSON (v):
          </note>
          <note>
            Herr talman! Vi behandlar ett betänkande med förslag om att regeringen
            skall verka för att normerna och principerna beträffande de mänskliga
            rättigheterna utvecklas och förbättras samt för att vi skall få
            ett förbättrat skydd för särskilt utsatta grupper av människor.
            Jag anser att det i det här sammanhanget finns all anledning att
            tala om de människor och grupper av människor som är, som vill
            och som vågar att inte i alla avseenden vara precis som den gängse
            normen, utan som i något avseende lever annorlunda.
          </note>
          <note>
            Jag tänker på de homosexuella.
          </note>
          <note>
            Vi, eller samhället i allmänhet, om man så vill, och i all synnerhet
            samhällets s.k. stöttepelare, visar i många sammanhang en påfallande
            intolerans mot alla annorlunda. Intoleransen gäller inte bara
            de homosexuella. Den gäller snart sagt allt och alla som avviker
            från ''normen''. Den medicinska normen är en ung man. Äldre kvinnor
            är alltså i medicinska sammanhang många gånger onormala.
          </note>
          <note>
            Kvinnor behandlas även i andra sammanhang fortfarande som avvikare,
            som tillhörande det andra könet, för att använda Simone de Beauvoires
            uttryck. Vår religiösa norm är att vara kristen och protestant
            eller att tillhöra en kristen tradition och kultur. Är man muslim,
            är man oberäkneligt annorlunda och skrämmande för många. En särskilt
            utsatt grupp av människor, här, i vårt land, nu, men ännu mer
            i många andra länder, är de homosexuella.
          </note>
          <note>
            Är man homosexuell, hjälper det inte att vara aldrig så inlemmad
            i en kristen kultur eller ens att vara man. Då är man så annorlunda
            att annars sansade och toleranta människor, som gärna talar sig
            varma för individens rätt, blir helt blockerade.
          </note>
          <note>
            I sitt tal vid ceremonin tidigare i dag talade statsminister
            Bildt om tolerans och om individens rätt i vårt fria, demokratiska
            land. Jag instämmer i det han sade och i allt det som har sagts
            i de föregående anförandena om vårt ansvar för friheten, toleransen,
            demokratin och de mänskliga rättigheterna. Men frågan är: Finns
            det en rättighet att få vara och leva annorlunda?
          </note>
          <note>
            Herr talman! I dag är det en självklarhet i vårt land att vi
            skall få välja vem vi vill leva med och hur vi vill leva tillsammans,
            i äktenskap eller som sambor.
          </note>
          <note>
            Många väljer äktenskapet som samlevnadsform.
          </note>
          <note>
            Ett äktenskap vet vi innebär en rad sociala, ekonomiska och juridiska
            åtaganden samt rättigheter för parterna sinsemellan och visavi
            samhället. I flera avseenden gäller lika förhållanden för dem
            som, i stället för att gifta sig, lever som sambor. Det är otvivelaktigt
            så, att normen i vårt samhälle, på gott och ont, är att vuxna
            människor skall leva i parförhållande, och på olika sätt sanktioneras
            också detta sätt att leva.
          </note>
          <note>
            Men fortfarande utesluts en stor grupp vuxna människor från att
            leva enligt denna gängse norm, dvs. i ett legaliserat parförhållande.
            När de som anses avvika från den gängse normen vill inordna sitt
            liv för att leva efter normen, förvägras de detta.
          </note>
          <note>
            Ty den samhälleliga legitimering som ett äktenskap innebär gäller
            inte homosexuella par.
          </note>
          <note>
            Herr talman! Jag tror att vi kan vara överens om att det inte
            finns någon annan skillnad mellan homosexuella och heterosexuella
            än den, att homosexuella känslomässigt dras till personer av samma
            kön och heterosexuella dras till personer av skilda kön.
          </note>
          <note>
            Kärleken hyllas i alla sammanhang. Kärlek mellan man och kvinna,
            mellan föräldrar och barn, till naturen och rent av kärlek till
            fosterlandet ses som vacker och eftersträvansvärd. Men den homosexuella
            kärleken omgärdas inte av samma positiva uppmärksamhet. Den är
            osynliggjord.
          </note>
          <note>
            Ett registrerat partnerskap för homosexuella skulle dels innebära
            praktiska lösningar av juridiska och ekonomiska problem för de
            homosexuella. Men det skulle också bidra till att homosexuella
            fick ett bättre samhälleligt erkännande, och att den homosexuella
            kärleken respekterades och erkändes på samma sätt som kärleken
            mellan heterosexuella.
          </note>
          <note>
            Men att de homosexuella skulle få denna rättighet är tyvärr inte
            självklar för alla. Individens rätt gäller inte alla. Kärleken
            till medmänniskorna och toleransen har sina gränser.
          </note>
          <note>
            Herr talman! Hur kan det komma sig att moderaterna, som i alla
            andra sammanhang är så väldigt pigga på att tala om individens
            rätt, är de starkaste motståndarna till att de homosexuella får
            rätt till s.k. registrerat partnerskap? Och hur kan det komma
            sig att kds, som säger sig stå på kristen grund i sin politik
            och alltså borde ha Jesus kärlek, vidsynthet och tolerans som
            ledstjärna även i sitt politiska värv, är de som är mest intoleranta
            mot homosexuella över huvud taget?
          </note>
          <note>
            Jesus älskade ju människorna, både män och kvinnor. Hans kärlek
            inneslöt såväl farisén Sackeus som den utstötta skökan, den uteslöt
            ingen. Den riktade sig både till Johannes och till Maria
          </note>
          <note>
            Magdalena. Men att kds:are av detta drar slutsatsen att homosexuella
            inte skall få leva i kärlek, och att de absolut inte skall få
            ingå registrerat partnerskap, är för mig och vänsterpartiet inte
            bara intolerant och kärlekslöst utan också en ofattbar logisk
            kullerbytta. Herr talman! Tiden är nu mogen att sluta diskriminera
            de homosexuella, och ge dem samma rättigheter som alla andra har.
            Sverige måste bli ett föregångsland även i detta sammanhang. Vi
            har alla en skyldighet att verka för att de mänskliga rättigheterna
            i alla avseenden gäller alla människor, även de homosexuella.
          </note>
          <note type="speaker">
            Anf. 13 INGELA MÅRTENSSON (fp):
          </note>
          <note>
            Herr talman! I går var det precis 43 år sedan FN
          </note>
          <note>
            antog en generell deklaration om mänskliga rättigheter. Men trots
            det förekommer, som vi kunnat höra här i debatten, dagligen brott
            mot mänskliga rättigheter världen över.
          </note>
          <note>
            Jag vill här bara tala om några situationer och några länder
            som jag motionerat om.
          </note>
          <note>
            Konflikten på Nordirland har pågått under mycket lång tid. Det
            är nästan så att man kan tro att det har accepterats att denna
            konflikt skall kunna fortsätta.
          </note>
          <note>
            Jag tycker att det är oacceptabelt att vi mitt i
          </note>
          <note>
            Europa skall kunna ha en sådan här konflikt i ett civiliserat
            samhälle, och att den kan pågå under så lång tid. Det förekommer
            brott mot mänskliga rättigheter från båda sidor. Jag anser att
            det är dags att man internationellt gör en påtryckning för att
            få till stånd en politisk lösning på konflikten.
          </note>
          <note>
            I min motion har jag speciellt berört användandet av plastkulor,
            som jag anser vara oacceptabelt.
          </note>
          <note>
            Dessa kulor är betydligt farligare än det kan låta.
          </note>
          <note>
            Inuti kulorna finns en kärna av stål, vilket har bidragit till
            att många människor, framför allt barn, har dödats av dessa plastkulor.
            De är ju avsedda att användas i kravallsituationer. Men man använder
            dem även i andra situationer, och det har hänt att man har skjutit
            och dödat barn på väg hem från skolan. Den här typen av vapen
            används både av
          </note>
          <note>
            Israel gentemot palestinier på det ockuperade området, och av
            England på Nordirland.
          </note>
          <note>
            Jag konstaterar att man i betänkandet utgår från att regeringen
            i olika internationella sammanhang kommer att ta upp frågan om
            ett förbud mot plastkulor. Jag hoppas verkligen att regeringen
            tar den här uppmaningen på allvar. Även om det är svårt att få
            till stånd ett förbud, så måste det gå om viljan finns.
          </note>
          <note>
            FN har beslutat om en fredsplan för att lösa konflikten mellan
            Västsahara och Marocko. Det gäller en ockupation som har pågått
            i 16 år. Enligt fredsplanen skulle västsaharierna själva i en
            folkomröstning få bestämma om de vill ansluta sig till Marocko
            eller om de vill ha ett självständigt land. Flyktingarna, som
            har befunnit sig i södra
          </note>
          <note>
            Algeriet, ute i Saharas öken, skulle enligt planen nu ha varit
            på väg; under november skulle de ha förflyttats in till Västsahara.
            Detta har inte kunnat genomföras på grund av att Marocko obstruerar
          </note>
          <note>
            FNs fredsplan. Flyktingarna befinner sig fortfarande ute i öknen.
          </note>
          <note>
            Däremot har stora folkförflyttningar skett från
          </note>
          <note>
            Marocko ner till det västsahariska området i syfte att sabotera
            själva folkomröstningen och få en ändring på de listor som finns.
            Det är mycket angeläget att dessa listor, som har upprättats och
            som man har kommit överens om i fredsplanen, står fast -- att
            man inte börjar ändra i dem.
          </note>
          <note>
            Tanken var att folkomröstningen skulle ske i januari, men det
            ser ju knappast ut som om detta skulle bli möjligt, med tanke
            på den situation som råder. Marocko hindrar också utländska observatörer
            från att komma till området för att se hur det går till.
          </note>
          <note>
            Det viktiga är att en schyst och korrekt folkomröstning kommer
            till stånd, så att det västsahariska folket äntligen kan få bestämma
            om sin egen framtid.
          </note>
          <note>
            Här måste det till internationella påtryckningar. Jag vet att
            det i många olika länder finns parlamentariker som har reagerat
            på dessa förhållanden och vädjat till generalsekreteraren i
          </note>
          <note>
            FN om att man skall se till att fredsplanen uppfylls på ett korrekt
            sätt. Vi avser också att här från riksdagen sända en sådan vädjan,
            och jag vet att många kommer att skriva på det upprop som vi förbereder.
          </note>
          <note>
            Indonesien har trappat upp våldet mot befolkningen på Östtimor.
            Nyligen genomförde indonesisk militär en massaker på civila som
            deltog i ett fredligt sorgetåg i Östtimors huvudstad Dili.
          </note>
          <note>
            Vittnen till detta och påföljande övergrepp har sedan avrättats
            av indonesisk militär. Vid flera tillfällen har militären även
            gått in i kyrkor och attackerat befolkningen.
          </note>
          <note>
            Indonesien måste respektera de mänskliga rättigheterna, i Östtimor
            såväl som i Västpapua.
          </note>
          <note>
            Det är angeläget att man drar tillbaka sina väpnade styrkor från
            Östtimor, och att man också i det här fallet ser till att den
            folkomröstning som har beslutats i FN kan komma till stånd, så
            att det timoresiska folket skall kunna avgöra sin egen framtid.
          </note>
          <note>
            Sverige bör i FN ta initiativ till att en oberoende kommission,
            med deltagande av organisationer för mänskliga rättigheter, såsom
            Amnesty
          </note>
          <note>
            International, får i uppdrag att undersöka omständigheterna kring
            dessa massakrer som har pågått den senaste tiden. I utskottet
            konstateras ju att läget klart förvärrats. Därför bör också FN
          </note>
          <note>
            etablera en permanent närvaro i territoriet, dels för att garantera
            den timoresiska befolkningens liv och säkerhet, dels för att se
            till att en oberoende folkomröstning kan komma till stånd.
          </note>
          <note>
            När det gäller Västpapua beklagar jag verkligen att
          </note>
          <note>
            Sverige har accepterat att Västpapua har införlivats med Indonesien.
            Detta skedde 1969 -- det konstateras helt kort i betänkandet.
          </note>
          <note>
            Västpapua kan jämföras med Östtimor.
          </note>
          <note>
            Befolkningen har inte accepterat införlivandet utan vill ha möjlighet
            att själv få avgöra sin framtid. Jag tycker att man också borde
            ta upp frågan om
          </note>
          <note>
            Västpapua till omprövning, för motståndet finns fortfarande.
          </note>
          <note type="speaker">
            Anf. 14 JAN JENNEHAG (v):
          </note>
          <note>
            Herr talman! Förenta nationerna kommer 1993 att ha en världskonferens
            om mänskliga rättigheter.
          </note>
          <note>
            Det blir naturligtvis ett viktigt tillfälle att diskutera och
            ta initiativ. Dessa initiativ måste leda till att efterlevnaden
            av det internationella regelverket ökar. Som utskottet skriver
            i betänkandet gäller det i dag inte så mycket att utarbeta nya
            regler som att förbättra efterlevnaden av de regler som redan
            finns. Regeringarna måste förmås att respektera de konventioner
            som man har undertecknat.
          </note>
          <note>
            Ett exempel på hur regeringarna bryter mot sina egna åtaganden
            är barnkonventionen.
          </note>
          <note>
            Vänsterpartiet tog upp detta i vår motion om mänskliga rättigheter,
            och vi anförde då några exempel: morden på gatubarn i Brasilien,
            behandlingen av barnhemsbarn i Rumänien och den israeliska statens
            terror mot barnen i
          </note>
          <note>
            ''intifadan''. Alla tre länderna har undertecknat konventionen.
          </note>
          <note>
            Vi föreslog också ett svenskt initiativ för att förstärka effektiviteten
            vid Internationella domstolen i Haag så att den får reella möjligheter
            att beivra folkmordsbrott och andra brott mot mänskligheten. Tyvärr
            anser utskottet att tiden inte är mogen. Men tiden rinner snabbt.
            Nu när FN
          </note>
          <note>
            befriats från öst--väst-konfliktens blockeringar är tiden mogen
            för ett beslutsammare agerande från
          </note>
          <note>
            FNs sida för att beivra brotten.
          </note>
          <note>
            Är det rimligt att folkmördare får gå fria, att det internationella
            samfundet inte kan finna några medel att ställa dem inför domstol?
          </note>
          <note>
            Folkmordskonventionen, som kvalificerade folkmord som brott mot
            mänskligheten, är lika gammal som konventionen om de mänskliga
            rättigheterna, men den har aldrig kunnat tillämpas.
          </note>
          <note>
            Det mest upprörande exemplet är Cambodja. Här råder det inget
            tvivel om att Pol Pot-styret gjorde sig skyldigt till folkmord
            i konventionens mening.
          </note>
          <note>
            Brotten begicks mot etniska grupper, t.ex. det muslimska chamfolket,
            cambodjavietnameser och kineser. Våldet riktade sig även mot religiösa
            trosutövare såsom buddister och kristna. Det finns många exempel
            på olika sociala grupper som också utsattes för kvalificerat förtryck,
            exempelvis de s.k.
          </note>
          <note>
            Vietnamsmittade invånarna i östregionen, personer med längre
            utbildning, stadsbor i allmänhet samt f.d. soldater och officerare.
          </note>
          <note>
            De ansvariga är kända. De är medlemmar av
          </note>
          <note>
            Kampucheas kommunistiska partis politbyrå. Det var denna handfull
            personer som fattade de för
          </note>
          <note>
            Cambodjas folk så ödesdigra besluten. De har inte bara gått fria
            -- de har i åratal tillåtits företräda
          </note>
          <note>
            Cambodjas folk i FN som en del av Demokratiska
          </note>
          <note>
            Kampucheas regering. En av de huvudansvariga,
          </note>
          <note>
            Pol Pots svägerska, satt t.o.m. en tid i FNs kommitté för de
            mänskliga rättigheterna. Det är nästan som om man placerat en
            kommendant från nazisttidens utrotningsläger på motsvarande post.
          </note>
          <note>
            Anledningen till att folkmordskonventionen inte tillämpats i
            fallet Cambodja är att ingen stat velat resa frågan i Haag-domstolen.
            De stater som fördömde folkmordet ville inte anmäla Pol Potgruppen,
            eftersom det hade varit liktydigt med ett erkännande av Demokratiska
            Kampuchea. De stater som erkände Demokratiska Kampuchea ville
            inte anmäla brottet av politiska skäl.
          </note>
          <note>
            Nu har FN antagit en plan som skall leda till fred och fria val
            i Cambodja. Men planen innehåller inga garantier mot att Pol Pot
            och hans röda khmerer skall kunna återta makten. De ingår i det
            högsta nationella råd som skall företräda
          </note>
          <note>
            Cambodjas suveränitet fram till valen 1993.
          </note>
          <note>
            Detta har naturligtvis lett till problem när de röda khmerernas
            ledare skulle installera sig i huvudstaden Phnom Penh. Deras främste
            representant, Khieu Samphan, blev nästan lynchad av upprörda invånare
            som fått sina ansvariga mördade under Khieus styre. Även hans
            kollega
          </note>
          <note>
            Son Sen, den s.k. slaktaren från Phnom Penh, riskerar livet.
            Nu har dessa personer begärt att FN
          </note>
          <note>
            skall ställa upp med livvakt för att skydda dem.
          </note>
          <note>
            Dit har alltså världssamfundets oförmåga att hantera folkmördare
            lett -- FN tvingas beskydda dem!
          </note>
          <note>
            Detta visar att tiden är mogen, ja rent av övermogen, att ge
            FN resurser och institutioner så att folkrätten efterlevs bättre
            än vad som är fallet i dag. Det tillfälle som ges närmast där
            detta kan få komma till uttryck är världskonferensen om mänskliga
            rättigheter 1993, och det tillfället måste tas till vara.
          </note>
          <note type="speaker">
            Anf. 15 MARGARETA VIKLUND (kds):
          </note>
          <note>
            Herr talman! Elisabeth Persson tog i sitt inlägg upp de homosexuellas
            situation och apostroferade bl.a.
          </note>
          <note>
            kds. Debatten här i dag rör de motioner som utskottet behandlat
            vilka handlar om hur stater och länder lever upp till de mänskliga
            rättigheterna och inte om de homosexuellas situation. Jag kommer
            således inte att i detta sammanhang bemöta
          </note>
          <note>
            Elisabeth Perssons inlägg. Däremot ställer jag gärna upp i ett
            annat sammanhang och debatterar den frågan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            5 § Jakt och viltvård m.m.
          </note>
          <note>
            Föredrogs
          </note>
          <note>
            jordbruksutskottets betänkande
          </note>
          <note>
            1991/92:JoU5 Jakt och viltvård m.m. (prop.
          </note>
          <note>
            1991/92:9).
          </note>
          <note type="speaker">
            Anf. 16 CARL G NILSSON (m):
          </note>
          <note>
            Herr talman! Jakt och viltvård är i Sverige en mycket betydande
            och omfattande verksamhet. Ca
          </note>
          <note>
            300 000 människor är mer eller mindre aktiva jägare. Det är numera
            inte bara medelålders och äldre herrar som bär bössan i skogen.
            Allt fler unga, både pojkar och flickor, studerar jakt och viltvård
            och tar sin jägarexamen med glans. Jakt är alltså en mycket stor
            fritidsverksamhet utövad i
          </note>
          <note>
            Guds fria natur.
          </note>
          <note>
            Ocskå ekonomiskt är jakten mycket betydelsefull.
          </note>
          <note>
            1990/91 fälldes inte mindre än 129 597 älgar i
          </note>
          <note>
            Sverige. Hur många rådjur och hjortar som rönte samma öde är
            litet svårare att uppskatta, men bara i mitt hemlän, Östergötland,
            rör det sig troligen om
          </note>
          <note>
            30 000--40 000 rådjur per år. Köttvärdet enbart från älgjakten
            torde i förstahandsledet motsvara 400--
          </note>
          <note>
            500 milj.kr. Från småviltsjakten är säkert köttvärdet lika stort.
            Jag nämner dessa siffror för att understryka att jakten i Sverige
            har en mycket stor betydelse såväl nationalekonomiskt som privatekonomiskt.
            Till detta kommer att rekreationsvärdet knappast går att mäta
            i pengar.
          </note>
          <note>
            Det betänkande om jakt och viltvård som vi skall behandla i dag
            är inte särskilt kontroversiellt i sina huvuddelar. Förutom propositionen
            med samma benämning som lades fram av den förra regeringen, behandlas
            också några överstående motioner från allmänna motionstiden.
          </note>
          <note>
            I propositionen, som i huvudsak tillstyrks av utskottet, föreslås
            bl.a. att jägare och markägare skall ta ett större ansvar för
            att nå balans mellan å ena sidan viltstammarnas storlek och å
            andra sidan de olägenheter som viltet orsakar ur trafiksäkerhetssynpunkt
            och i form av skador på skog och växande grödor. Jag tror att
            det är bra att markägarna och jägarna får ta ett sådant större
            ansvar.
          </note>
          <note>
            Jag tycker också det är viktigt att påpeka att utskottet skriver
            att målen för jakt- och viltvårdspolitiken ligger fast. Syftet
            är att det skall ske en lämplig utveckling av viltstammarna med
            hänsyn till både allmänna och enskilda intressen.
          </note>
          <note>
            Om älgjakten säger utskottet att den skall vara produktionsanpassad.
            Det innebär heller ingen ändring i förhållande till vad målet
            tidigare varit.
          </note>
          <note>
            Med utskottets förslag om den nya möjligheten att bilda s.k.
            älgskötselområden, får jägarna ett instrument som ger en bättre
            möjlighet än i dag att ta det ökade ansvar som jag nyss nämnde.
          </note>
          <note>
            Jakttiderna förlängs. Med anledning av detta finns det möjligen
            anledning att på ett par områden noggrant följa effekterna av
            denna ändring. Det gäller bl.a. effekterna för rennäringen, där
            det blir ökade risker för konfrontationer när tiden för älgjakt
            och jakt i allmänhet utökas.
          </note>
          <note>
            En annan sak som också har diskuterats men som vi inte tagit
            ställning till är dovhjortsstammarnas utveckling, något som måste
            följas uppmärksamt.
          </note>
          <note>
            Även här finns det anledning att se på utvecklingen mot bakgrund
            av de långa allmänna jakttiderna.
          </note>
          <note>
            Frågan om jordbruksarrendatorernas situation visavi jägare och
            viltskador tas också upp i betänkandet. Här är det enligt min
            mening viktigt att påminna om att jaktlagen bygger på principen
            om jordägarens jakträtt. Att som föreslås i motion
          </note>
          <note>
            Jo10, som behandlas i betänkandet, ändra lagstiftningen så att
            ansvaret för jakt och viltvård skall följa med vid upplåtelse
            av jordbruksarrende, dvs. en tvingande lagregel, skulle bara skapa
            fler problem än lösningar. Utskottes slutsats, att frågan om arrendatorernas
            viltskadeproblem är något som bör regleras i arrendelagstiftningen
            och inte i jaktlagstiftningen, är riktig.
          </note>
          <note>
            Bland de kvarstående motionerna från allmänna motionstiden finns
            en motion från moderata samlingspartiet, folkpartiet och centerpartiet
            angående senvinterjakt efter sjöfågel. Denna fråga, som varit
            uppe många gånger förr i kammaren, är intressant och viktig både
            för naturvården och skärgårdsbefolkningen.
          </note>
          <note>
            Ur faunavårdens synpunkt är det önskvärt att beskatta ejderstammarna
            också på våren. Med nuvarande regler, med enbart höstjakt, skjuts
            nästan enbart honfåglar och årsungar. Våra internationella förpliktelser
            i fågelskyddssammanhang utgör inte något hinder för en senvinterjakt,
            något som för övrigt redan nu förekommer i Finland. Undantaget
            i den internationella fågelskyddskonventionens artikel 6
          </note>
          <note>
            har i själva verket i första hand tillkommit för att öppna möjligheten
            till en sådan jakt i vårt land.
          </note>
          <note>
            Jag tycker att vi någon gång skulle kunna fatta ett ur skärgårdsbefolkningens
            synpunkt positivt beslut. Utglesningen av den bofasta befolkningen
            i skärgården är oroväckande ur många aspekter.
          </note>
          <note>
            Förslaget om återinförande av senvinterjakt på ejder innehåller
            en begränsning, nämligen den snäva begränsningen att den endast
            skulle förbehållas skärgårdens fast boende befolkning.
          </note>
          <note>
            Vi har här ett förslag som ur alla aspekter skulle gagna målsättningen
            ''En levande skärgård''. Låt oss därför bifalla reservation nr
            1. I övrigt, herr talman, ber jag att få yrka bifall till utskottets
            hemställan.
          </note>
          <note type="speaker">
            Anf. 17 JAN FRANSSON (s):
          </note>
          <note>
            Herr talman! Jakten är en folkrörelse i vårt land.
          </note>
          <note>
            Som Carl G Nilsson nämnde är jakten en viktig del i hundratusentals
            människors liv. Vi vet att älgjakten kan engagera människor. Det
            är inte bara i denna kammare som älgjakten under årens lopp har
            engagerat till debatt.
          </note>
          <note>
            Det viktiga är det engagemang som många i socknar och byar i
            vårt avlånga land känner och där i stort sett alla boende blir
            involverade på ett eller annat sätt när det är älgjakt. För många
            som kanske tvingats att flytta från sina hembygder innebär detta
            en regelbunden social kontakt med sin hembygd och människorna
            där.
          </note>
          <note>
            Herr talman! Jag vill påstå att jakt är hederlig svensk kultur.
            Det är glädjande att allt fler kvinnor i vårt land också har börjat
            jaga.
          </note>
          <note>
            Carl G Nilsson har varit inne litet grand på det ekonomiska värdet
            av jakten. Jag skulle vilja säga att jaktens sociala värde är
            än viktigare. I Sverige kan jakt fortfarande utövas av merparten
            i de breda folklagren till skillnad från övriga Europa där jakten
            i mångt och mycket är ett överklassnöje.
          </note>
          <note>
            När riksdagen för några år sedan antog en ny jaktlag slogs vissa
            mål för samhällets framtida jaktoch viltvårdspolitik fast. Några
            av de målen har tagit fasta på just folkrörelseengagemanget och
            jaktens sociala betydelse. Man sade då att folkrörelseengagemanget
            i viltvården och jakten skall bevaras. Samhället skall också försöka
            vara med och skapa goda förutsättningar för jakten och därigenom
            stödja jaktintresset. I många parlament i vår omvärld pågår det
            ständiga debatter som utgår ifrån antijaktliga inställningar.
            Jag hoppas verkligen att vi gemensamt kan bevara de här fina målsättningarna
            som utgår ifrån vår kultur och de sociala värdena.
          </note>
          <note>
            Det viktigaste målet för viltvården är att bevara de viltarter
            som tillhör landets viltbestånd. Andra mål som riksdagen slog
            fast, förutom detta, var att vi också skall ha en sådan utveckling
            av viltstammarna att den sker med hänsyn till andra allmänna och
            även enskilda intressen. Det är kanske detta som det förslag som
            i dag ligger på riksdagens bord handlar om.
          </note>
          <note>
            Riksdagen slog också fast att jakten och viltvården skall främja
            en samverkan över fastighetsgränserna. Det förslag som ligger
            på riksdagens bord i dag utgår också ifrån den målsättningen.
          </note>
          <note>
            En annan målsättning var att man skall tillämpa en enkel administration
            som i största möjliga utsträckning skall vara förlagd till lokal
            nivå. Det är också bingo när det gäller de praktiska förslagen
            som är starkt kopplade till de målsättningar som riksdagen har
            lagt fast.
          </note>
          <note>
            Jakten väcker känslor, och det har den gjort under åren i denna
            kammare. Det är väl historiskt, herr talman, som också är vår
            ålderspresident och som har varit med under åren när diskussionens
            vågor har gått höga i den här salen när det gäller jakten.
          </note>
          <note>
            Det är ett led i en process som har pågått under de senaste 20--25
            åren. Vi har, precis som Carl G
          </note>
          <note>
            Nilsson var inne på, en mycket kompetent jägarkår i dag. Man
            utbildar sig och man fördjupar sig i viltvården. Viltvården är
            en del av naturvården. Jag tror att detta, plus att nya generationer
            har kommit till, har gjort att det inte alls är dramatiskt att
            diskutera älgjakt i dag.
          </note>
          <note>
            Sedan tycker jag naturligtvis att det är ett mycket bra förslag.
            Jag har själv varit utredningsman åt regeringen. Den proposition
            som regeringen lade fram i början på september är ett populärt
            förslag hos jägarna. Markägarna har också accepterat förslaget.
          </note>
          <note>
            Bakgrunden till detta var ju att de fällavgifter som jägarna
            fick betala för älg höll på att raka i höjden.
          </note>
          <note>
            Man använde de här pengarna till att betala ut allt större ersättningar
            för skador på jordbruksgröda.
          </note>
          <note>
            Det var en helt ohållbar situation. Det system som vi har haft
            för detta har både varit byråkratiskt och saknat de incitament
            för förebyggande åtgärder som man kan ställa på ett sådant system.
          </note>
          <note>
            Förutom den utredning som jag själv har lett, som gäller att
            hitta något annat i stället för detta gamla ersättningssystem,
            har även naturvårdsverket lagt fram ett underlag för att förenkla
            administrationen och för att förbättra klimatet bland jägarna
            och markägarna. Jägarna och skogsbrukets företrädare har själva
            under senare delen av 1980-talet arbetat med de här frågorna.
            Dessa tre utredningar har sedan legat till grund för de konkreta
            förslagen.
          </note>
          <note>
            Dessa förslag, som man kan studera i betänkandet, ligger väl
            i linje med den allmänna politiska målsättning som den socialdemokratiska
            regeringen har drivit på andra områden i samhället, nämligen en
            avbyråkratisering och en decentralisering av ansvaret.
          </note>
          <note>
            Förslagen innebär alltså mindre detaljreglering av jakten och
            ett ökat lokalt ansvarstagande för viltvården från både jägarna
            och markägarna.
          </note>
          <note>
            Genom en frivillig samverkan över fastighets- och jaktlagsgränser
            skall man också kunna bedriva älgjakt inom s.k. älgskötselområden
            utan myndigheternas inblandning. Arbetet med detta är alltså redan
            i gång.
          </note>
          <note>
            Den principiella förändring som föreslås i förhållande till tidigare
            system när det gäller ersättning för skador, dvs. frågan om ersättning
            för eventuell älgskada, är att det blir mer en fråga direkt mellan
            markägare och jakträttsinnehavare.
          </note>
          <note>
            Den rundgång av pengar som för närvarande sker genom länsstyrelsens
            administration skall bort. Det blir mer direkt ansvar. Detta har
            också LRF och markägarna ställt upp på under förutsättning att
            de har ett lokalt inflytande. En markägare har ju alltid det avgörande
            inflytandet eftersom jakträtten är kopplad till jordrätten. Detta
            är de tre nyckelbegrepp som jag vill nämna i de här förslagen.
            Det gäller alltså avbyråkratisering, lokalt ansvar och samverkan.
          </note>
          <note>
            Det enda krav som samhället nu ställer för att jägarna frivilligt
            totalt avreglerar älgjakten från myndigheternas inblandning är
            att man samverkar.
          </note>
          <note>
            Jag vill hänvisa till vad en tidigare talman,
          </note>
          <note>
            Ingemund Bengtsson, sade när vi diskuterade detta i en debatt.
            Efter det att debatten kring detta hade pågått några timmar ställde
            han frågan: Är det ingen som tänker på älgen?
          </note>
          <note>
            Det är just på älgen vi har tänkt i det här fallet.
          </note>
          <note>
            Samhället ställer krav på samverkan och på att man sköter älgstammen
            inom större områden. Detta beror på det enkla faktum att en älg
            inte rör sig inom vissa fastighetsgränser utan över fastighetsgränserna.
            Förslaget skapar förutsättningar för att jägarna och markägarna
            kan ta vara på möjligheterna att helt avreglera älgjakten. Förutsättningen
            är samverkan. Det är ett bra förslag, och jag önskar jägarna lycka
            till.
          </note>
          <note>
            Herr talman! Jag yrkar bifall till hemställan i betänkandet.
          </note>
          <note type="speaker">
            Anf. 18 HANS DAU (m):
          </note>
          <note>
            Herr talman! Efter den här lovsången från Jan
          </note>
          <note>
            Fransson har jag tänkt komma med några andra tongångar.
          </note>
          <note>
            Carl G Nilsson sade i sitt inledningsanförande att dagens betänkande
            inte är särskilt kontroversiellt.
          </note>
          <note>
            Det kan man kanske säga om man låter bli att tänka på allt som
            betänkandet och propositionen inte tar upp. I inledningstexten
            till propositionen står att man skall, och det sade Jan Fransson
            också, ge jägarna större självbestämmande och förenkla byråkratin.
            Jag tycker för min del att resultatet är det motsatta.
          </note>
          <note>
            Jan Fransson talar om jaktens sociala värde. För att man skall
            få ett socialt värde av jakten bör man ge alla möjligheter att
            utforma jakten som de själva vill. Men den här propositionen ger
            ju tvärtom en ökad byråkratisering och en ökad pappersexercis.
          </note>
          <note>
            Den här propositionen avspeglar precis vad det är fråga om ,
            nämligen en socialistisk syn på jakten.
          </note>
          <note>
            Den är ju också lagd av den förra socialdemokratiska regeringen.
            Resultatet blir, enligt mitt förmenande, en fortsatt utbyggnad
            av kollektivismen.
          </note>
          <note>
            Jan Fransson talar om mer samverkan och större områden. Det låter
            mycket vackert, men vem gynnar det? Det gynnar de stora bolagen
            och de stora markägarna som kan driva den kollektivistiska jakten,
            medan de små markägarna som befinner sig i händerna på detta,
            över huvud taget inte kan utnyttja sin jakträtt på grund av att
            de inte passar in i mönstret. Detta ser ni helt enkelt bort ifrån.
          </note>
          <note>
            Jag förstår att Ingvar Carlsson och Mats Hellström har lagt ett
            sådant förslag, men jag förstår inte mina partivänner i jordbruksutskottet
            som inte har reagerat och gått emot propositionen. Det finns alla
            skäl i världen, nu när vi har fått en annan majoritet i den här
            kammaren, att tillbakavisa det här socialdemokratiska förslaget.
            Jag är besviken inte bara på mina partivänner, utan över huvud
            taget på de borgerliga företrädarna i jordbruksutskottet som lagt
            sig så platt för socialdemokraterna.
          </note>
          <note>
            Det finns flera exempel i propositionen på vad jag tycker är
            fel. Det stora felet är, som jag sade, det som inte finns med
            i propositionen där man helt bortser ifrån dem som känner sig
            förtrampade. Jag har aldrig under min tid som riksdagsman fått
            så många kontakter, så många brev och telefonsamtal på grund av
            att jag skrivit en motion. Det är människor som anser att de helt
            enkelt är berövade sin äganderätt i jaktlagstiftningen.
          </note>
          <note>
            Ett exempel på vad jag dessutom tycker är fel och som motverkar
            vad Jan Fransson prisar är dessa älgskötselplaner. Jag trodde
            att man skulle begripa i utskottet att detta är en oformlighet.
            Bara i mitt hemlän måste man upprätta 2 000 sådana planer.
          </note>
          <note>
            De skall sedan skickas in till länsstyrelsen och behandlas av
            byråkrater. Jag ser framför mig vissa jaktledare som sitter och
            plitar med detta, medan de egentligen är mer intresserade av att
            vara ute i skogen. De är de inte precis allra mest skrivkunniga.
            De känner sig väldigt illa berörda av det här. Man kommer förmodligen
            att göra någon sorts mallar på jaktvårdsföreningarna. Sedan skickar
            man in 2 000 i stort sett likartade planer som sedan en tjänsteman
            på länsstyrelsen skall låtsas behandla.
          </note>
          <note>
            En annan sak som man borde ha kunnat ändra på med en gång är
            att man skall kunna bedriva älgjakt från den 16 augusti. Kontroverserna
            mellan jägarna och den övriga befolkningen finns ju. Det skall
            vi inte bortse ifrån. I mina områden börjar man älgjakten redan
            i september, och där finns ett motstånd från bärplockare och andra.
            De anser sig utestängda från skogen. Skall man nu ge chansen att
            börja ännu tidigare löser man inte sådana konflikter, utan man
            förstärker dem. Jag förstår inte att ni kunnat gå med på det heller.
          </note>
          <note>
            Beslut om registrering av licensområden skall nu i fortsättningen
            överklagas till kammarrätten. Jag vet inte om jordbruksutskottet
            och den förra regeringen har talat med kammarrätten om detta.
          </note>
          <note>
            De har ju handläggningstider i andra mål på två år.
          </note>
          <note>
            Det är inte särskilt lustigt att försöka få en registrering av
            ett licensområde och sedan kanske få vänta i två år innan man
            får det avgjort. Det hinner faktiskt gå några jaktsäsonger där
            emellan.
          </note>
          <note>
            Ytterligare en sak som jag tycker att man skulle gjort någonting
            åt är ersättningen för skada av vilt.
          </note>
          <note>
            Man tar nu bort ersättningen för skada av vilt. Man säger att
            någon ersättning för att få plantera om skog där skada av älg
            skett inte införs. Det må vara.
          </note>
          <note>
            Det har inte funnits förut heller i någon direkt omfattning.
            Men varför skall man ha kvar tvånget att omplantera? Om man måste
            finna sig i stora skador av älg utan att få någon ersättning borde
            man inte tvingas att gång på gång omplantera.
          </note>
          <note>
            Detta drabbar ju ofta små markägare som inte själva kan reglera
            jakten och som inte har någon talan i de här stora kollektiva
            systemen. Jag tycker att om samhället inte vill ta konsekvenserna
            av lagstiftningen, skall man inte heller behålla maktmedlen mot
            den lille enskilde markägaren.
          </note>
          <note>
            Herr talman! Jag yrkar bifall till min motion Jo6, innebärande
            att riksdagen avslår propositionen och begär ett nytt förslag
            från regeringen där framför allt de små markägarna tillförsäkras
            sin jakträtt fullt ut.
          </note>
          <note type="speaker">
            Anf. 19 OLLE LINDSTRÖM (m):
          </note>
          <note>
            Herr talman! Det här betänkandet, som handlar om jakt och viltvård,
            har stor betydelse för markägare och jägare, särskilt i glesbygden.
            Den uråldriga rätten att använda sina marker för jakt var tidigare
            för många en nödvändighet för att överleva. Numera utgör jakten
            kanske mer ett rekreationsvärde.
          </note>
          <note>
            Det är därför viktigt att vi inte genom byråkratiska regleringar
            försvårar och omöjliggör älgjakten, särskilt för mindre markägare.
            Med all respekt för våra länsstyrelser tror jag ändå inte att
            dessa är bättre skickade att produktionsanpassa jakten än markägare
            och jägare.
          </note>
          <note>
            Från 1971 har försöksverksamhet med reglerad älgjakt bedrivits
            i tre län, bl.a. i Norrbotten.
          </note>
          <note>
            Erfarenheterna av dessa försök har visat att förändringar är
            nödvändiga. Länsstyrelsen i resp.
          </note>
          <note>
            län har lagt ner ett omfattande och kostsamt arbete utan att
            man kan säga att påtagliga förbättringar har uppnåtts. Markägare
            och jägare som av en eller annan anledning ej haft möjlighet eller
            önskat delta i de registrerade områdena har på sätt och vis diskriminerats.
          </note>
          <note>
            Naturvårdsverket understryker också detta och anför i sin promemoria
            att nuvarande älgjaktssystem liksom det tidigare systemet med
            samordnad älgjakt är både dyrt och komplicerat att administrera.
            Det har inte heller medfört några positiva effekter i fråga om
            älgjakten eller skötseln av älgstammen, säger naturvårdsverket.
          </note>
          <note>
            Naturvårdsverket föreslår också att registrering skall medges
            utan särskild prövning för områden med B-licens och skriver: ''En
            avbyråkratisering av registreringen av dessa områden skulle leda
            till avsevärda besparingar för länsstyrelserna utan negativ inverkan
            på älgstammens skötsel.'' Jag delar naturvårdsverkets uppfattning
            och är förvånad över att detta ej har beaktats i betänkandet.
          </note>
          <note>
            Då uppstår frågan: Värderar man ägande- och jakträtt på olika
            sätt beroende på hur stort området är eller på hur stor markägaren
            är? Svaret måste enligt min uppfattning vara nej. Så kan vi inte
            ha det. Den enskildes jakträtt måste säkerställas, utan diskriminerande
            registreringssystem.
          </note>
          <note>
            I betänkandet har ej heller jakträttsförhållandet inom renskötselområdena
            berörts. Det är en brist och kan också leda till fortsatta och
            ökade motsättningar mellan jakträttsinnehavare i renskötselområdena.
          </note>
          <note>
            Betänkandet om jakt och viltvård tillgodoser och garanterar ej
            de små markägarnas jakträtt, och även i övrigt finns en del brister.
            Därför anser jag att betänkandet bör återförvisas.
          </note>
          <note>
            Herr talman! Jag vill därmed yrka bifall till Hans
          </note>
          <note>
            Daus motion Jo6.
          </note>
          <note type="speaker">
            Anf. 20 CHRISTER WINDÉN (nyd):
          </note>
          <note>
            Herr talman! Jag vill beröra något som regeringens proposition
            inte berör, nämligen jakträttsförhållandet inom renskötselområden.
          </note>
          <note>
            Utskottet har följaktligen endast i vaga ordalag hänvisat frågan
            till berörda myndigheter.
          </note>
          <note>
            De signaler jag har fått från i första hand
          </note>
          <note>
            Västerbottens län vittnar om stora svårigheter att nå överenskommelse
            mellan ortsbefolkningen och samerna beträffande jakträtten i de
            s.k.
          </note>
          <note>
            dubbelregistrerade områdena. Båda parter är klart missnöjda och
            hävdar att reglerna är luddiga. Det är bäddat för problem, när
            olika intressegrupper får jakträtt på samma område vid samma tidpunkt,
            och det är precis vad som har skett. Det finns fall då det t.o.m.
            gått så långt som till rent handgemäng; för att citera ett telefonsamtal
            som jag har fått från ortsbefolkningen: ''Det här börjar likna
            Vilda
          </note>
          <note>
            Västern.''
          </note>
          <note>
            Herr talman! Avvittringsstadgan innehåller inte några bestämmelser
            om den bofasta befolkningens jakträtt och fiskerätt. Den rätt
            att jaga och fiska på egen och omkringliggande mark som nybyggarna
            hade enligt äldre författningar gäller inte längre efter avvittringen,
            såvida inte rätten har förbehållits i avvittringsutslaget. Men
            frågor om jakträtt behandlas som regel inte i avvittringsutslaget,
            och det är här det luddiga kommer in.
          </note>
          <note>
            Enskilda markägare hävdar att grundläggande handlingar saknas
            hos berörda myndigheter. Detta har lett till att myndigheterna
            inte kunnat ge acceptabla svar på frågor om jakträtt, med en allmän
            rättsosäkerhet som följd.
          </note>
          <note>
            Enligt min mening är det otillfredsställande att sakägare skall
            behöva anlita domstol för att skapa klarhet i jakträttsfrågor.
            Detta har skett i många fall, senast i Svea hovrätt i en dom som
            överklagats till högsta domstolen, så sent som den 24 juli i somras.
            De lokala myndigheterna borde ha föreskrifter som gett dem möjligheter
            att klara av detta.
          </note>
          <note>
            Herr talman! Sådana motstridigheter skapar problem och irritation
            hos människor som har jakten som en viktig inkomstkälla. Det hade
            därför varit bra om propositionen även innehållit någon form av
            anvisning till hur jakträtten skall hanteras i de dubbelreglerade
            områdena.
          </note>
          <note>
            Men regeringen har fått riksdagens uppdrag att återkomma till
            riksdagen med ett sammanhållet förslag i samefrågorna. Jag förutsätter
            att regeringen i den kommande propositionen redovisar sådana förslag
            att de motsättningar som jag har nämnt kan elimineras på ett för
            alla parter tillfredsställande sätt.
          </note>
          <note>
            I avvaktan på ett sådant förslag yrkar jag bifall till utskottets
            hemställan. Jag vill också instämma i
          </note>
          <note>
            Carl G Nilssons motivering för reservationen vid mom. 18 som
            gäller senvinterjakt på sjöfågel.
          </note>
          <note type="speaker">
            Anf. 21 LENNART FREMLING (fp):
          </note>
          <note>
            Herr talman! Anledningen till att jag har begärt ordet är att
            jag vill förklara folkpartiet liberalernas inställning till vårjakt
            på ejder.
          </note>
          <note>
            Vi avvisar nu liksom tidigare tanken på vårjakt på sjöfågel.
            Vi bygger på principen att jakt inte bör tillåtas under viltets
            föryngringstid. Denna princip är också internationellt erkänd.
            Visserligen finns vissa begränsade möjligheter att göra undantag,
            men vi anser inte att Sverige bör tillämpa dessa möjligheter här.
            Det skulle tänja begreppen alltför långt och försvåra Sveriges
            möjligheter till framtida internationellt agerande i naturskyddsfrågor.
          </note>
          <note>
            Allmänt kan också sägas att frågan om vårjakt på ejder utgör
            en intresseavvägning mellan naturskydd och jakt. Jag vill slå
            fast att folkpartiet liberalerna står på naturskyddsintressets
            sida.
          </note>
          <note>
            Partipolitiskt har vi i utskottet hamnat på samma skrivning som
            socialdemokraterna och vänsterpartiet. Våra tre regeringskolleger
            och Ny
          </note>
          <note>
            Demokrati vill i detta fall inte stödja naturskyddsintresset
            utan göra ett tillkännagivande till regeringen i linje med motionärerna,
            som vill tillåta viss begränsad vårjakt. Det är därför som jag
            här i kammaren tar upp denna fråga som förvisso är av mycket begränsad
            natur.
          </note>
          <note>
            Herr talman! Jag yrkar bifall till jordbruksutskottets hemställan
            i dess helhet.
          </note>
          <note>
            Anf. 22 DAN ERICSSON i Kolmården
          </note>
          <note>
            (kds):
          </note>
          <note>
            Herr talman! Jag vill inleda med att yrka bifall till reservation
            2, som handlar om riktlinjer för förändringar av bidrags- och
            avgiftssystemet för viltskador.
          </note>
          <note>
            I det stora hela kan frågan om ersättning för viltskada på jordbruksgröda
            verka vara liten och perifer. För den enskilde som drabbas av
            dessa skador är det dock mycket allvarligt. En jordbrukare med
            liten areal har i stort sett inga möjligheter att via avskjutning
            få ned skaderiskerna. Det innebär att den väg som utskottsmajoriteten
            visar på många gånger inte existerar i verkligheten.
          </note>
          <note>
            Utskottsmajoriteten har i sin skrivning korrigerat propositionsförslaget
            i denna del på så sätt att utskottet utesluter inte att det i
            vissa situationer kan anses uppenbart oskäligt att den skadelidande
            själv skall svara för kostnaden vid en inträffad viltskada.
          </note>
          <note>
            Majoriteten inser alltså detta. Dess värre drar majoriteten av
            detta inte någon klar slutsats utan hoppas att regeringen skall
            uppmärksamma detta problem. Men det skall ju sägas att det påpekande
            ändå är ett steg framåt.
          </note>
          <note>
            Jag tycker dock inte att detta påpekande räcker.
          </note>
          <note>
            Innan man tittar på hur man skall lösa ersättningsfrågorna vid
            de situationer som utskottet beskriver, skall man inte avveckla
            det ersättningssystem som nu finns. Jag har i min reservation
            pekat på ett par möjliga lösningar.
          </note>
          <note>
            Jag skulle vilja lyfta fram en annan del av betänkandet, nämligen
            där utskottet skriver om vikten av ett jaktsystem som tillgodoser
            innehavare av mindre jaktmarker. Det måste enligt min uppfattningt.ex.
            innebära att när det gäller älgjakten skall områden som inte uppfyller
            kraven för licensområde också i framtiden kunna registreras för
            tilldelning av valfritt djur varje år.
          </note>
          <note>
            Blir det några försämringar på den punkten tror jag att den samstämmighet
            som nu ändå finns definitivt kommer att brytas.
          </note>
          <note>
            Det har sagts tidigare att de små markägarna skall tillförsäkras
            sin rätt. Det skall vara grundläggande, och det är precis det
            grundläggande synsättet som vi kristdemokrater har i den frågan.
            Men vi uppfattar att propositionen och det betänkande som nu har
            lagts fram inte gör några förändringar på den punkten. Om sådana
            förslag läggs fram kommer de att tillbakavisas från vår sida.
          </note>
          <note type="speaker">
            Anf. 23 JOHN ANDERSSON (v):
          </note>
          <note>
            Herr talman! Jag skulle vilja börja med att framföra en rent
            allmän synpunkt vad beträffar all viltvård. Det blir ofta så,
            för att inte säga alltid när problem uppstår med vårt förhållande
            till viltet, att man försöker anpassa viltet till samhällets krav
            och villkor i stället för att anpassa samhället till viltets villkor.
            I många fall är också viltet mycket anpassbart och inordnar sig
            ganska bra, bl.a. till de skötselmetoder som tillämpas i skogsbruket.
          </note>
          <note>
            I andra sammanhang går det sämre. Om en väg korsar ett tusenårigt
            viltstråk för t.ex. älg, ökas i de flesta fall avskjutningen med
            syfte att minska antalet olyckor. När begränsas t.ex. hastigheten
            för att viltet riskfritt skall kunna passera? Sådana frågeställningar
            borde nog oftare ställas när beslut och åtgärder vidtas på viltvårdens
            område.
          </note>
          <note>
            Jan Fransson citerade Ingemund Bengtssons fråga om varför ingen
            tänkte på älgen. Jag tror, Jan
          </note>
          <note>
            Fransson, att man får tänka litet längre och pröva andra vägar
            för att lösa problemen än att bara skjuta älgen. Från älgens synpunkt
            är det kanske inte den bästa lösningen, i varje fall inte i alla
            sammanhang.
          </note>
          <note>
            Som ett steg mot en bättre viltvård skall förslaget om bildande
            av älgskötselområden ses. Det är där tänkt att jakträttsinnehavarna
            själva skall kunna bestämma om skötseln av älgstammen. Den här
            förändringen, eller reformen, kommer nog inte att vara problemfri.
            Det kan nog behövas göras ändringar framöver. Jag tror att man
            måste försöka få till stånd områden som är tillräckligt stora
            och väl arronderade om man skall kunna sköta älgstammen på ett
            bra sätt.
          </note>
          <note>
            Ett väl tilltaget område med många jaktlag, där man kan få tillräckligt
            många synpunkter och förslag på vårdnaden av viltet, blir nog
            den bästa garantin för att det inte skall gå snett. En kombination
            av eget bestämmande och höga arrenden kan möjligen blir nådastöten
            för den lokala älgstammen. Höga avgifter kan omöjligen vara det
            bästa sättet att uppmuntra jägarna att t.ex.
          </note>
          <note>
            hålla inne ett skott för älgvårdens bästa.
          </note>
          <note>
            När vi diskuterar viltvård är nog penningens alltmer stora dominans
            det i sammanhanget största problemet.
          </note>
          <note>
            I vården av vårt högvilt finns även andra problem, oavsett om
            det bildas älgskötselområden eller inte.
          </note>
          <note>
            I vår norra del av landet har vi vandringsälgen som ställer till
            stora problem för skogsbruket. Hitintills har detta medfört både
            vinterjakt och en avskjutning som i betraktande av områdenas storlek
            borde ha varit avsevärt lägre. Det är ett svårlöst problem, när
            vilt från ett mycket stort område under en viss tid på året samlas
            på mycket små områden. Betestrycket blir då mycket stort, och
            skador på bl.a. skogen uppstår.
          </note>
          <note>
            Jag tror att det är nödvändigt att man här försöker hitta nya
            framkomstvägar för att åtgärda problemet. Om vi lyckas komma till
            rätta med detta problem, skulle vi kunna ha en mycket större älgstam.
          </note>
          <note>
            I den här frågan, och i en del andra på jaktens och viltets område,
            finns det anledning att återkomma.
          </note>
          <note>
            Det är säkert inte sista gången vi diskuterar dessa frågor, och
            tur är väl det. Ambitionen måste ju vara att få en så bra viltvård
            som möjligt -- till fromma för alla.
          </note>
          <note>
            vinterjakt på gudingar.
          </note>
          <note type="speaker">
            Anf. 24 PATRIK NORINDER (m):
          </note>
          <note>
            Herr talman! Jag ämnar diskutera motionen Jo918
          </note>
          <note>
            om senvinterjakt på sjöfågel.
          </note>
          <note>
            Lennart Fremling diskuterade i sitt anförande några aspekter
            på frågan. Han tittade litet på föryngringstid, internationella
            aspekter och naturskyddssynpunkter.
          </note>
          <note>
            Ser man på de biologiska grunderna som Lennart
          </note>
          <note>
            Fremling refererade till, finner jag det något märkvärdigt att
            Lennart Fremling har gjort detta ställningstagande. I Sverige
            finns det ungefär en miljon ejdrar. Det är naturligtvis svårt
            att räkna helt och hållet, men det ligger i den storleksordningen.
            Ungefär 25 000 ejdrar skjuts av.
          </note>
          <note>
            Danskarna har en avskjutning på ungefär 150 000--
          </note>
          <note>
            200 000 fåglar. Vad är orsaken till denna snedvridning? Efter
            parningen flyttar ejdarhannarna, gudingarna, och lägger sig i
          </note>
          <note>
            ''exklusiva herrsällskap'' längre ut i havet. Där ruggar de,
            för att sedan dra vidare. Det skjuts alltså inte någon mängd ejderhannar
            att tala om i Sverige.
          </note>
          <note>
            Av biologiska skäl vore det lämpligt att det blir en senvinterjakt
            på gudingar.
          </note>
          <note>
            Lennart Fremling tar upp de internationella aspekterna. Det finns
            ett EG-råd som har gjort ett fågelskyddsdirektiv, 79:409, där
            man bl.a. tar upp att det inte generellt får ske jakt under häckningstiden,
            men ejdern hör till de arter som man får jaga. Det finns alltså
            inte någon större anledning till att man inte skulle kunna ha
            jakt på ejder. Det sägs också att undantaget gäller inom ett visst
            begränsat område för vissa speciella människor. Följaktligen skulle
            en dylik licensbelagd vårjakt på hanfågel av ejder helt falla
            inom ramen för direktivets undantag.
          </note>
          <note>
            Vi har vidare en konvention om skydd av europeiska vilda djur
            och växter och deras naturliga miljö, som Sverige ratificerade
            år 1983. Inte ens där finns det några principella invändningar
            mot att man skulle få skjuta ejderhanar. Det strider inte mot
            konventionens principer, så det finns möjligheter, och jag har
            därför litet svårt att förstå
          </note>
          <note>
            Lennart Fremlings synpunkter.
          </note>
          <note>
            Vad gäller naturskyddet är det här en jakt som betyder mycket
            för den bofasta skärgårdsbefolkningen. Dessa människor är de som
            har kunskap om och erfarenheter av skärgårdsförhållandena. Det
            gör naturligtvis skärgårdsbefolkningen lämpad att utföra ändamålsenlig
            naturvård i området.
          </note>
          <note>
            Skulle man ha förbud mot vårvinterjakt på ejderhanar innebär
            det att man fråntar den bofasta skärgårdsbefolkningen ett intresse
            av att bedriva ett rationellt naturvårdsarbete. Det kan ju tyckas
            att det är en mindre betydelsefull åtgärd att ge dessa människor
            tillstånd till denna jakt, men för den bofasta skärgårdsbefolkningen
            betyder det här mycket.
          </note>
          <note>
            Det ställningsstagande som Lennart Fremling hänvisar till --
            att folkpartiet varit emot saken --
          </note>
          <note>
            stämmer tydligen inte helt och hållet för partiet. Ni har varit
            med om en flerpartimotion och tillstyrkt förslag om tillstånd
            till jakt för den bofasta skärgårdsbefolkningen. Det är kanske
            bara fråga om Lennart Fremlings personliga åsikt, och när vi går
            till votering kan vi måhända få majoritet för det framlagda förslaget.
            Jag hoppas att så blir fallet för skärgårdsbefolkningens skull,
            för naturvårdens skull och för viltvårdens skull.
          </note>
          <note>
            Därför, herr talman, yrkar jag bifall till reservation
          </note>
          <note>
            1.
          </note>
          <note type="speaker">
            Anf. 25 LENNART FREMLING (fp):
          </note>
          <note>
            Herr talman! Patrik Norinder vänder sig mot folkpartiets inställning.
            Vi har alltså samma inställning som socialdemokraterna och vänsterpartiet
            i den här frågan. Det är förvisso sant att folkpartiet inte har
            varit enigt -- det finns enskilda riksdagsmän som skrivit på den
            aktuella motionen under en tidigare mandatperiod och alltså anslutit
            sig till synpunkterna där.
          </note>
          <note>
            Jag menar emellertid att det här inte är någon stor fråga allmänt
            sett i det betänkande som vi nu behandlar. Ibland låter det som
            om det är den viktigaste fråga som regeringspartierna är oense
            om. Kanske är det så -- då är det bra att regeringspartierna är
            oense härvidlag, så att vi inte är oense om större frågor än den
            här.
          </note>
          <note type="speaker">
            Anf. 26 PATRIK NORINDER (m):
          </note>
          <note>
            Herr talman! Det här kanske inte är en stor fråga,
          </note>
          <note>
            Lennart Fremling, men för skärgårdsbefolkningen är det en betydelsefull
            fråga. Jag hoppas fortfarande ni kan ändra er, så att ni gör skärgårdsbefolkningen,
            naturvården och viltvården tjänsten att tillåta senvinterjakt
            på sjöfågel.
          </note>
          <note type="speaker">
            Anf. 27 LENNART FREMLING (fp):
          </note>
          <note>
            Herr talman! Jag har sagt att vi har gjort den här intresseavvägningen
            mellan naturskydd och jakt och dessutom att vi är medvetna om
            att det finns vissa möjligheter att göra undantag från internationella
            överenskommelser. Men vi tycker inte att man skall tänja begreppen
            så långt, för det skulle kunna försvåra Sveriges möjligheter att
            agera mot länder som utnyttjar undantagsparagrafer i olika internationella
            konventioner senare.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            6 § Tilläggsbudget I:
          </note>
          <note>
            jordbruksdepartementet
          </note>
          <note>
            Föredrogs
          </note>
          <note>
            jordbruksdepartementets betänkande
          </note>
          <note>
            1991/92:JoU7 Tilläggsbudget I till statsbudgeten för budgetåret
            1991/92 (jordbruksdepartementet)
          </note>
          <note>
            (prop. 1991/92:25 delvis)
          </note>
          <note type="speaker">
            Anf. 28 ANNIKA ÅHNBERG (v):
          </note>
          <note>
            Herr talman! 1990 fattades här i riksdagen ett stort livsmedelspolitiskt
            beslut. Då bestämdes att det svenska jordbruket skulle avregleras
            under en femårsperiod, och det var ett beslut som redan har fått
            och kommer att få mycket stora konsekvenser.
          </note>
          <note>
            Det var fem av de då sex riksdagspartierna som i huvudsak var
            överens om att avregleringen var nödvändig. Sedan fanns en mängd
            delade meningar om hur det här skulle gå till. Att avregleringen
            skulle ske under en femårsperiod betydde att en hel del av reglerna,
            om än kanske förändrade, fortfarande finns kvar. En av de delar
            som finns kvar är att samhället skall ta visst ansvar för det
            spannmålsöverskott som eventuellt produceras i vårt land. Det
            gamla systemet fungerade ju så att bonden fick samma ersättning
            för all spannmål som han producerade, oavsett om vi behövde denna
            här i landet eller inte. Det som vi inte behöver exporteras till
            världsmarknadspriser som är mycket lägre än de inhemska priserna.
            Glappet mellan världsmarknadspriserna och de inhemska priserna
            finansieras på olika sätt. Bönderna betalar själva avgifter, samhället
            tar en del av ansvaret via sin statsbudget och i slutändan är
            naturligtvis också konsumenterna med och finansierar det hela.
          </note>
          <note>
            Att delansvaret för staten fanns kvar hösten 1990
          </note>
          <note>
            betydde en rätt mycket större utgift än vad man hade räknat med,
            för 1990 års spannmålsskörd blev mycket bra. Med det gamla regleringssystemet
            är det märkligt nog så, att en bra skörd är ett problem i stället
            för att vara lösningen på problem för människor på olika håll
            i världen. Det betydde alltså att staten behövde avsätta mer resurser
            än vad man egentligen tyckte att det fanns utrymme för inom statsbudgeten.
            Den då nuvarande regeringen väckte förslaget att man för att bekosta
            en del av vad som behövdes skulle höja prisregleringsavgifterna
            på handelsgödsel och bekämpningsmedel. Tanken var att eftersom
            spannmålsodlarna fick en rätt stor del av samhällets samlade stöd
            till jordbruket kunde de också i andra ändan vara med och finansiera
            kostnaderna genom att man höjde priserna på de insatsvaror som
            spannmålsodlingen i stor utsträckning använder.
          </note>
          <note>
            Vi inom vänsterpartiet tyckte att det här var ett acceptabelt
            förslag, även om vi ansåg att det egentligen var dåligt därför
            att det naturligtvis alltid är dåligt när man gör hastiga förändringar.
          </note>
          <note>
            Människor har gjort en långtidsplanering, och så förändras genom
            politiska beslut förutsättningarna, vilket inte är bra. Men vi
            tyckte ändå, med tanke på det finansiella läget och med tanke
            på att spannmålsskörden hade varit så god, att det var ett acceptabelt
            förslag -- man skulle höja avgifterna under en tid framåt tills
            man så att säga varit med om att betala av kostnaderna. Naturligtvis
            tyckte vi också att en positiv bieffekt kunde vara att om man
            höjer avgifterna på insatsvaror så minskar användningen, dvs.
            det är miljömässigt bra att det just är handelsgödsel och bekämpningsmedel
            som blir dyrare.
          </note>
          <note>
            Den nya regeringen har inte visat någon större handlingskraft
            på jordbrukspolitikens område.
          </note>
          <note>
            Man gick ju till val med väldigt många löften om att förändra
            gränsskyddet och på olika sätt förbättra förhållandena för det
            svenska jordbruket. Det har man i praktiken inte gjort särskilt
            mycket åt. Nu tycker man tydligen att man skall visa handlingskraft
            genom att ändra på det här aktuella beslutet och säga att staten
            skall ta ytterligare en del av kostnaden genom att avgiftshöjningarna
            inte skall behöva vara kvar så länge. 200 miljoner skall staten
            ta tillbaka. Dessa 200 miljoner, som man skall använda till att
            hjälpa till ytterligare att finansiera spannmålsöverskottet, åstadkommer
            ett hål någon annanstans, och det blir också inom jordbrukspolitikens
            område. Pengar som annars skulle ha kommit jordbruket till godo
            på annat sätt, t.ex. gått till mjölkproducenterna, tas nu i stället
            till det här. Vi tycker från vänsterpartiets sida att det är fel.
          </note>
          <note>
            Till saken hör också att det 1989, som en konsekvens av förhandlingarna
            inom ramen för
          </note>
          <note>
            GATT, det internationella tull- och frihandelsavtalet, beslutades
            att industriländerna skulle dra ned på sina subventioner till
            jordbruket och att man skulle börja göra det genom att inte ha
            ett jordbruksstöd som var produktionsuppdrivande, dvs. den typ
            av system för jordbruksstödet som vi hade, där man hade förhandlingar
            om priserna på jordbruksprodukterna och höjde priserna. M an skulle
            i stället ha ett produktionsneutralt stöd.
          </note>
          <note>
            Då beslutades att vi skulle inrätta något som litet slarvigt
            kallas för kobidrag och som vi från vänsterpartiets sida var emot.
            Vi menade att vi mycket väl kunde fortsätta med vårt system i
            avvaktan på att GATT-förhandlingarna skulle ge mer konkreta resultat.
          </note>
          <note>
            Men kobidrag blev det, och som ofta blir fallet med nödlösningar
            har vi fått dras med dem länge -- det är nu tredje året vi har
            dem. Kobidragen skall finansieras inom ramen för jordbrukspolitiken,
            och det är den finansieringen som drabbas av att man går snabbare
            fram med att reducera avgifterna på handelsgödsel och bekämpningsmedel.
          </note>
          <note>
            Vi tycker från vänsterpartiets sida att det är fel med hänsyn
            till vad som händer med det svenska jordbruket. Just mjölkproduktionen
            och det förhållandevis småskaliga jordbruket i skogs- och mellanbygder
            är nu mest illa ute i jordbruksomställningen och är i allra högsta
            grad i behov av att samhället tar sitt ansvar för att näringen
            skall kunna överleva. Vi tycker att den nya regeringen genom det
            här ställningstagandet har valt att visa att det på jordbrukspolitikens
            område inte är jordbruket i skogs- och mellanbygder som man i
            första hand vill se till utan att det är det mer storskaliga,
            ensidiga, intensiva, spannmålsodlande jordbruket i landets södra
            delar som man i första hand vill värna. Vi vänder oss alltså emot
            det från vänsterpartiets sida och har därför yrkat avslag på denna
            framställan från regeringen. Jag vill, herr talman, yrka bifall
            till den meningsyttring från vänsterpartiet som finns fogad till
            betänkandet.
          </note>
          <note type="speaker">
            Anf. 29 ÅKE SELBERG (s):
          </note>
          <note>
            Herr talman! Vi socialdemokrater tillstyrker att
          </note>
          <note>
            1 678,5 milj. kr. tillförs jordbruket. Det överensstämmer helt
            med tidigare åtaganden från statsmakternas sida.
          </note>
          <note>
            Vi har emellertid en helt annan uppfattning än regeringen och
            jordbruksutskottets majoritet när det gäller fördelningen av dessa
            medel.
          </note>
          <note>
            Förslaget att överföra 200 milj.kr. till spannmålsodlarna för
            att betala av kostnaderna för export av spannmålsöverskottet innebär
            att spannmålsodlarna gynnas ytterligare på bekostnad av de animalieproducerande
            bönderna. Redan nu är fördelningen av stöd mellan spannmålsproducenter
            och animalieproducenter ganska orättvis.
          </note>
          <note>
            Enligt de senaste uppgifterna från jordbruksverket har 3,1 miljarder
            hittills delats ut i omställningsstöd. Den allra största delen
            av dessa medel har gått till jordbrukare i slättbygderna, bl.a.
          </note>
          <note>
            Uppland, Södermanland, Västergötland och
          </note>
          <note>
            Skåne, där de stora spannmålsodlarna finns. Vi anser att spannmålsodlarna
            själva skall bära kostnaderna för sin överskottsproduktion. De
            skall inte belasta animalieproducenterna genom att djurbidraget
            reduceras.
          </note>
          <note>
            I slutet av december kommer också inkomststöd för
          </note>
          <note>
            1991/92 att betalas ut.
          </note>
          <note>
            Animalieproducenterna fick under 1989/90 drygt
          </note>
          <note>
            700 milj. kr. i stöd som kompensation för avvecklingen av tvåprissystemet
            på mjölk. Under
          </note>
          <note>
            1990/91 har drygt 1,3 miljarder betalats ut i s.k.
          </note>
          <note>
            kobidrag, vilka som Annika Åhnberg förklarade har sin bakgrund
            i GATT-avtalet.
          </note>
          <note>
            Vi socialdemokrater anser dessutom att en sänkning av prisregleringsavgifterna
            på bekämpningsmedel och handelsgödsel ger fel signaler till näringen
            när det gäller miljöförbättrande åtgärder inom jordbruket, särskilt
            som vi både 1988 och 1991 mycket kraftigt har krävt att kemikalieanvändningen
            inom jordbruket skall sänkas.
          </note>
          <note>
            Riksdagsbeslutet från år 1988 innebär en halvering av kväveutlakningen
            från jordbruket fram till år
          </note>
          <note>
            2000. I internationella överenskommelser har detta mål tidigarelagts
            och en halvering skall uppnås i särskilt belastade områden redan
            1995.
          </note>
          <note>
            Riksdagen har också uttalat att införande av en miljöskatt bör
            övervägas när prisregleringsavgifterna avskaffas. Men dessförinnan
            skall det utredas om en skatt är lämplig och vilken skattenivå
            som i så fall är kostnadseffektiv för att en minskning av kväveläckaget
            skall ske.
          </note>
          <note>
            Regeringens förslag har såvitt jag förstår inte grundats på någon
            sådan utredning.
          </note>
          <note>
            Vi kan också konstatera att förbrukningen av handelsgödsel i
            jordbruket nu minskar, och det är glädjande. För perioden 1990/91
            har jordbrukets förbrukning av växtnäring i handelsgödsel minskat
            -- för kväve med ungefär 11 %.
          </note>
          <note>
            Även i vår omvärld är man nu beredd att gå oss till mötes när
            det gäller reducering av kväveläckaget.
          </note>
          <note>
            Också av det skälet är förslagen att sänka prisregleringsavgiften
            på handelsgödsel och bekämpningsmedel helt felaktiga.
          </note>
          <note>
            I betänkandet som vi nu behandlar tas också stödet till trädgårdsnäringen
            upp. Vi anser att det inte kan vara riktigt att minska den ordinarie
            bidragsramen för stöd till trädgårdsnäringens rationalisering
            med
          </note>
          <note>
            1,1 milj.kr. för att finansiera bidragsramen för stöd till fruktodlingen.
            Det kan leda till att andra rationaliseringsåtgärder, som investeringar
            i miljövänlig teknik och energibesparande åtgärder, omintetgörs.
          </note>
          <note>
            Utskottet har också förordat en skyndsam och allsidig utredning
            av trädgårdsnäringen. Mot den bakgrunden förefaller det i högsta
            grad inkonsekvent att nu genomföra en minskning av bidragsramen
            för stöd till trädgårdsnäringens rationalisering.
          </note>
          <note>
            Jag yrkar bifall till de socialdemokratiska reservationer som
            tillförts utskottsbetänkandet.
          </note>
          <note type="speaker">
            Anf. 30 LENNART BRUNANDER (c):
          </note>
          <note>
            Herr talman! Att vi över huvud taget behöver diskutera tilläggsbudget
            I från jordbruksutskottets utgångspunkt beror egentligen på underlåtenhetssynder
            av den gamla, socialdemokratiska regeringen. De utgifter som vi
            här diskuterar var kända för den socialdemokratiska regeringen
            när den gjorde budgeten, men man avstod från att ta upp pengar
            till det s.k. kobidraget. Man tog dessutom upp för litet pengar
            till att strukturförändra fruktodlingen.
          </note>
          <note>
            När vi tidigare diskuterade dessa frågor i utskottet och i kammaren
            påpekade vi det för den dåvarande regeringen.
          </note>
          <note>
            Åke Selberg tar upp kobidraget och sätter användningen av det
            i relation till spannmålsodlingen och säger att spannmålsodlarna
            har fått 3,1 miljarder i omställningsstöd. Men vi måste hålla
            isär de båda sakerna, Åke Selberg. De
          </note>
          <note>
            3,1 miljarder som har utgått i omställningsstöd är ett stöd för
            att spannmålsodlare skall ha mark i vänteläge eller ställa om
            marken för annan produktion. De pengarna är inte något produktionsstöd.
            De ger inte den spannmålsodlare som fortfarande odlar spannmål
            något stöd på annat sätt än genom att priserna kan hållas uppe
            om inte överskotten blir för stora.
          </note>
          <note>
            Dessutom skulle staten stå för kostnaderna för det överskott
            som skulle exporteras. Nu säger Åke
          </note>
          <note>
            Selberg att spannmålsodlarna skall stå för dem, men det är fel.
            Därför var det fel av den socialdemokratiska regeringen att lägga
            fram förslag om en höjning av prisregleringsavgifterna på handelsgödsel
            och bekämpningsmedel för att bekosta denna del, som staten egentligen
            skulle stå för. Det är motivet för att vi nu från regeringens
            sida föreslår en sänkning av de avgifterna.
          </note>
          <note>
            Detta har inte någonting med miljöhänsyn eller miljötänkande
            över huvud taget att göra.
          </note>
          <note>
            Avgifterna infördes inte såsom ett sätt att påverka miljön och
            jordbrukarnas uppträdande i sammanhanget, och de sänks heller
            inte med någon sådan avsikt. Självfallet står våra krav på en
            halvering av användningen kvar. De har inte med detta att göra.
            Detta är helt enkelt ett sätt att leva upp till det som vi var
            överens om en gång i tiden.
          </note>
          <note>
            Det är motivet till att avgifterna på handelsgödsel och bekämpningsmedel
            nu sänks, och kvar finns de miljöavgifter som vi har varit överens
            om att vi skall ha.
          </note>
          <note>
            Åke Selberg talar om att detta skall utredas och att vi skall
            förändra detta. Men det får vi väl se när en utredning i så fall
            är klar.
          </note>
          <note>
            Jag tycker att det är hyckleri från socialdemokraternas sida
            att nu resonera om detta utifrån en miljöpolitisk synpunkt. Några
            sådana överväganden gjordes inte när dessa avgifter höjdes av
            den gamla regeringen.
          </note>
          <note>
            Herr talman! tycker också att det är synd att man inte kan ha
            kvar de 4,3 miljonerna till rationalisering av trädgårdsnäringen.
            Pengarna, som var avsedda för röjning, har man gjort av med under
            den gamla regeringens tid i och med de beslut som fattades då.
            Det vi gör nu är egentligen bara att finansiera det som har genomförts.
            Man har nu röjt de drygt 1 000 ha fruktodlingar som det var meningen
            skulle röjas när ändringen i fråga om införselavgifter och importstopp
            på frukt genomfördes. Det var en eftergift gentemot omvärlden
            och de krav som GATT ställde i sammanhanget.
          </note>
          <note>
            Den socialdemokratiska regeringen har inte tidigare anslagit
            upp tillräckligt mycket pengar. Nu måste detta regleras, och då
            tar man pengarna från detta anslag. I en situation där det inte
            finns hur mycket pengar som helst har det varit nödvändigt att
            göra på detta sätt. Jag kan beklaga det.
          </note>
          <note>
            Samtidigt tror jag mig veta att den ekonomiska situationen i
            trädgårdsnäringen har gjort att dessa rationaliseringspengar inte
            har varit så efterfrågade. Man har inte vågat göra de investeringar
            som man kanske skulle behöva göra.
          </note>
          <note>
            Det beror på att ekonomin inom trädgårdsnäringen inte är så bra.
            Utredningen om trädgårdsnäringen som nu skall komma till stånd
            är alltså nödvändig.
          </note>
          <note>
            Åke Selberg vet att vi från centerpartiet i många år har krävt
            en sådan utredning och att den socialdemokratiska regeringen alltid
            har sagt att någon sådan utredning inte behövs, därför att det
            är bra som det är. Nu kommer utredningen till stånd, och det måste
            ses som ett stort framsteg.
          </note>
          <note>
            Att man temporärt använder dessa pengar för att täcka uppkomna
            kostnader som den gamla regeringen egentligen är ansvarig för
            är ett resultat av den förda politiken.
          </note>
          <note>
            Herr talman! Jag vill yrka bifall till hemställan i jordbruksutskottets
            betänkande. Jag hoppas att omställningsåtgärderna i jordbruket
            går väl, så att dessa kostnader kan minska i framtiden.
          </note>
          <note type="speaker">
            Anf. 31 ANNIKA ÅHNBERG (v):
          </note>
          <note>
            Herr talman! Jag trodde att ledamöterna i den nya regeringen
            var varma anhängare av marknadsekonomi. Då borde de rimligen inse,
            att om man höjer priserna på vissa varor minskar efterfrågan.
            Om man tvärtom sänker kostnaderna för t.ex. handelsgödsel och
            bekämpningsmedel borde det kunna leda till en ökad efterfrågan.
          </note>
          <note>
            Självfallet får ett beslut av detta slag miljökonsekvenser, även
            om Lennart Brunander nu försöker låtsas något annat.
          </note>
          <note>
            Jag glömde säga i mitt inledningsanförande att vi ansluter oss
            till den socialdemokratiska reservationen som finns i betänkandet
            när det gäller trädgårdsnäringen och finansieringen av stödet
            till fruktodlingen. Riksdagen har nyss beslutat, på förslag av
            utskottet, att man skall se över trädgårdsnäringen i en förutsättningslös
            utredning. Då hade det varit lämpligt att inte börja förändra
            de befintliga anslagen innan denna utredning är klar. Det är fel
            att göra på detta sätt.
          </note>
          <note>
            Lennart Brunander säger att regeringen vill värna det svenska
            jordbruket i hög grad. Det har man inte sett så mycket av efter
            valet. Det var ett mer påtagligt element före valet, i valrörelsen,
            när man, påhejade av böndernas intresseorganisations affischkampanjer,
            sade att man skulle göra både det ena och det andra efter valet.
            Om man nu verkligen har detta engagemang, hade man kunnat finansiera
            detta på något annat sätt än att genom att ta pengarna inom ramen
            för jordbrukspolitiken, så att det drabbar en annan del av jordbruket.
            Jag tycker att det är mycket beklagligt.
          </note>
          <note>
            Om regeringen inte hade haft så bråttom med sin ekonomiska politik,
            som går ut på att man skall gynna dem som redan har det bra i
            samhället och ta från dem som har det sämre ställt, hade regeringen
            just på detta område kunnat skydda den del av jordbruket som är
            i störst behov av stöd. Även på detta område visar regeringen
            mycket tydligt vilka grupper i samhället man gynnar och vilka
            grupper man inte bryr sig om.
          </note>
          <note type="speaker">
            Anf. 32 ÅKE SELBERG (s):
          </note>
          <note>
            Herr talman! Låt mig börja med att säga till
          </note>
          <note>
            Lennart Brunander att det beslut som har fattats och som nu håller
            på att förverkligas är mycket genomgripande. Det krävs att vi
            politiskt följer utvecklingen. Men det är också angeläget att
            omställningen och det beslut som är fattat genomförs på ett handfast
            sätt. Jag kan trösta
          </note>
          <note>
            Lennart Brunander med att det inte hade varit någon skillnad
            när det gäller kobidraget om den socialdemokratiska regeringen
            hade suttit kvar.
          </note>
          <note>
            Det hade kommit att utbetalas, eftersom det var en del av det
            beslut som fattades 1990.
          </note>
          <note>
            När det gäller trädgårdsnäringen vill jag säga att det vi nu
            talar om egentligen inte är någon fråga för den kommande trädgårdsutredningen,
            tvärtemot vad jordbruksutskottets majoritet framhåller i betänkandet.
            Den fråga vi nu diskuterar handlar om att begränsa bidragsmedel
            till en näring som är utsatt för mycket stark internationell konkurrens.
          </note>
          <note>
            Vi måste utnyttja medel också inom andra delar av trädgårdsnäringen
            än fruktodlingen. I och med att man drar undan dessa pengar, kommer
            det att bli mycket jobbigt. Med största sannolikhet kommer näringen
            att gå miste om en del mycket angelägna satsningar, som det inte
            kommer att finnas resurser till. Det gäller satsningar på bl.a.
            miljö- och energiområdet. När utredningen är klar är skadan redan
            skedd för länge sedan just på detta område.
          </note>
          <note type="speaker">
            Anf. 33 LENNART BRUNANDER (c):
          </note>
          <note>
            Herr talman! Annika Åhnberg säger att om man har marknadsekonomi
            och sänker priset så går det åt mera varor. Det kan i och för
            sig vara riktigt. Det var dock aldrig tänkt att den här höjningen
            skulle ha miljöpolitisk effekt. Det var bara ett sätt att betala
            en kostnad som staten egentligen skulle ha tagit. Mot denna bakgrund
            har det sänkts. Sedan får vi försöka uppnå miljöpolitiska effekter
            i alla fall. Vänsterpartiet har medverkat till detta.
          </note>
          <note>
            När det gäller trädgårdsnäringen sammanfaller
          </note>
          <note>
            Annika Åhnbergs och Åke Selbergs resonemang litet. Åke Selberg
            säger dock att det här inte har med trädgårdsnäringsutredningen
            att göra. Det kan han ha rätt i. Trädgårdsnäringsutredningen skall
            syssla med mycket mera. Det handlar här om att betala notan på
            en räkning som är skapad av den gamla regeringen. När pengar avsattes
            till röjningen och strukturförändringen på fruktträdsodlingens
            område förde vi ett resonemang. Vi hade från de övriga partiernas
            sida synpunkter på att pengarna inte skulle räcka. Det visade
            sig också att pengarna inte räckte. Vi fick ta pengarna från det
            område som de tillhör.
          </note>
          <note>
            Fruktodlingen tillhör trädgårdsnäringen. Men jag kan också beklaga
            att man behövde göra så.
          </note>
          <note>
            Åke Selberg säger att kobidraget skulle ha betalats ut oavsett
            om det blev en ny regering eller inte. Det kanske hade blivit
            så. Även om vi inte var helt säkra på vad socialdemokraterna skulle
            göra i alla lägen, är det möjligt att de skulle ha gjort så. Vi
            har inte heller någon träta i det fallet, utan det kommer att
            göras. Det kommer naturligtvis att uppstå en diskussion om hur
            man så småningom skall förändra det här till något annat så att
            jordbruket kan få ut pengarna, vilket är nödvändigt. Det skall
            ske den dag som GATT-förhandlingarna är avslutade.
          </note>
          <note>
            Annika Åhnberg tycker att vi kunde ha visat det lite bättre om
            vi vill satsa på jordbruket. Men jag tycker att vänsterpartiet
            och Annika Åhnberg inte skall säga så mycket i den saken. Ni medverkade
            till gränsskyddssänkningen i våras som var felaktig. Vi diskuterar
            nu hur man skall kunna förändra den igen. Det görs också litet
            grand i avvaktan på
          </note>
          <note>
            GATT-förhandlingarna. På den punkten får vi återkomma.
          </note>
          <note type="speaker">
            Anf. 34 ANNIKA ÅHNBERG (v):
          </note>
          <note>
            Det är riktigt att vi medverkade till gränsskyddssänkningen.
            Det gjorde vi helt rätt i.
          </note>
          <note>
            Den undersökning som jordbruksverket har genomfört visar att
            propagandakampanjen inför valet om konsekvenserna av gränsskyddsneddragningen
            var felaktig, precis som tack och lov många insåg. Men den diskussionen
            hör inte dit, och vi får säkert anledning att återkomma till den.
          </note>
          <note>
            Det är riktigt, som Lennart Brunander säger, att avsikten med
            avgiftshöjningarna inte i första hand var att uppnå miljöeffekter.
            Men det är lika viktigt att konstatera att en positiv bieffekt
            av att man höjer avgifterna på just handelsgödsel och bekämpningsmedel
            är att det bidrar till att pressa ned användningen. Om man har
            begränsade ekonomiska resurser att satsa på jordbruket, tycker
            jag att man måste ställa sig frågan om den åtgärd man tänker vidta
            är den mest angelägna. 200
          </note>
          <note>
            miljoner skall användas till att ta bort avgiftshöjningen på
            handelsgödsel och bekämpningsmedel så att man därmed kan underlätta
            den fortsatta användningen av dessa insatsvaror. Fanns det ingen
            annan åtgärd man hellre borde ha använt 200 milj.kr. till? Från
            vänsterpartiets sida menar vi att det finns andra åtgärder. Framför
            allt den animalieproducerande delen av jordbruket borde ha fått
            del av dessa pengar. Vi tycker därför att det var fel av regeringen
            att komma med det här förslaget, och det är fel om riksdagen beslutar
            att bifalla det.
          </note>
          <note type="speaker">
            Anf. 35 ÅKE SELBERG (s):
          </note>
          <note>
            Herr talman! Det kommer naturligtvis en sluträkning när det gäller
            trädgårdsnäringen.
          </note>
          <note>
            Eftersom arielen inte var spikad från början måste man någon
            gång justera beloppet efter vad som kommer att gå åt. Den åtgärd
            som man nu vidtar är därför ganska naturlig.
          </note>
          <note>
            Lennart Brunander påstår att det här inte har någon betydelse
            för miljön. 200 milj.kr. är kanske inte så mycket pengar. Med
            den miljösituation som vi nu befinner oss i behöver vi varenda
            liten detalj för att förbättra. En sak är säker -- läget är mycket
            bekymmersamt.
          </note>
          <note>
            Lennart Brunander tog upp frågan om gränsskyddssänkningen i sin
            replik. Ni måste i dag vara mycket besvikna över den redovisning
            som jordbruksverket har gjort. Ni fick definitivt inte rätt när
            det gäller vilka konsekvenser det här skulle få.
          </note>
          <note>
            Man kan väl konstatera att ni blir ganska skraja när spannmålsproducenterna
            trycker och går dem till mötes. Det får ske -- i det här fallet
            -- på animalieproducenternas bekostnad. De har minst lika stora
            problem. Det hade varit betydligt bättre att använda dessa 200
            milj.kr. till kobidraget eller låta dem vara kvar.
          </note>
          <note type="speaker">
            Anf. 36 LENNART BRUNANDER (c):
          </note>
          <note>
            Herr talman! Nu säger Åke Selberg att vi har mycket stora miljöproblem.
            Det har vi. Vi försökte påtala det när socialdemokraterna lade
            fram ett miljöförslag förra våren. Då var det emellertid ett annat
            ljud i skällan. Då fanns inte dessa problem i samma utsträckning,
            utan då hade man vidtagit alla de åtgärder som rimligtvis kunde
            vidtas.
          </note>
          <note>
            Ert resonemang om att behålla prisregleringsavgiften, Annika
            Åhnberg och Åke
          </note>
          <note>
            Selberg, är egentligen bara ett sätt att resonera för att behålla
            avgiften. Man använder ett motiv för att höja avgiften, nämligen
            att man behöver pengar till en viss sak. När man väl har höjt
            avgiften och den skall tas bort, säger man att den inte kan tas
            bort eftersom det kommer att innebära att det kommer att köpas
            mer av dessa produkter. Man skall använda samma motiv både när
            man skall höja och sänka, annars blir det bara fråga om höjningar.
            Det här resonemanget kan föras hur långt som helst.
          </note>
          <note>
            Visst skulle man kunna använda 200 miljoner på något annat sätt,
            men nu har man gjort den här avvägningen. Jag vill säga till både
            Annika
          </note>
          <note>
            Åhnberg och Åke Selberg att det inte bara är spannmålsproducenterna
            som använder handelsgödsel. Det gör även animalieproducenterna.
            Vem som använder mest kan diskuteras, men båda grupperna använder
            det, och båda grupperna får nytta av sänkningen, om man skall
            se det ur den synpunkten. Det grundläggande är att höjningen kom
            till för att finansiera det här. Det var fel den gången, och därför
            har vi förslagit att det skall tas bort.
          </note>
          <note type="speaker">
            Anf. 37 ANNIKA ÅHNBERG (v):
          </note>
          <note>
            Herr talman! Jag måste tyvärr erkänna att jag inte riktigt förstod
            logiken i resonemanget om att höja och sänka avgifter. Jag tycker
            dock att logiken i det mera marknadsmässiga resonemanget är tämligen
            uppenbar. Om man sänker avgifterna ökar förmodligen användningen.
          </note>
          <note>
            I övrigt kan jag bara konstatera att Lennart
          </note>
          <note>
            Brunander med en viss förkärlek ständigt återvänder till att
            diskutera hur man förhöll sig till den tidigare regeringen. Det
            bekräftar bara mina misstankar om att centerpartiet inte riktigt
            har förstått att det inte längre är ett oppositionsparti utan
            faktiskt numera ingår i regeringen och har att ta ansvar för det
            som regeringen föreslår till riksdagen.
          </note>
          <note type="speaker">
            Anf. 38 LENNART BRUNANDER (c):
          </note>
          <note>
            Herr talman! Det här med logik är kanske inte alltid så lätt,
            men det kommer väl så småningom.
          </note>
          <note>
            De framlagda förslagen har tillkommit mot bakgrund av vad den
            socialdemokratiska regeringen inte har gjort under den tid den
            borde ha gjort det.
          </note>
          <note type="speaker">
            Anf. 39 ÅKE SELBERG (s):
          </note>
          <note>
            Herr talman! Lennart Brunander säger att den socialdemokratiska
            regeringen i samband med miljöpropositionen år 1991 inte ansåg
            att det fanns miljöproblem. Jag vill därför rekommendera
          </note>
          <note>
            Lennart Brunander att läsa dels propositionen, dels det betänkande
            som jordbruksutskottet lade fram vid det tillfället. Detta kan
            bringa klarhet i hur vi såg på dessa problem.
          </note>
          <note>
            Den utredning jag talade om skulle också undersöka om vi skulle
            använda skatteinstrumentet eller på vilket sätt vi skulle handskas
            med dessa miljöavgifter. Det är grannlaga och ganska viktigt att
            göra en sådan utredning och att klara ut vilket system man bör
            använda i de här sammanhangen.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            7 § Sänkning av mervärdeskatten på vissa varor och tjänster
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1991/92:SkU5 Sänkning av mervärdeskatten på vissa varor och tjänster
            (prop. 1991/92:50).
          </note>
          <note type="speaker">
            Anf. 40 BO FORSLUND (s):
          </note>
          <note>
            Herr talman! Det är bra att regeringen nu fullföljer de socialdemokratiska
            förberedelserna för en sänkning av moms på livsmedel från 25 %
            till 18 %
          </note>
          <note>
            fr.o.m. den 1 januari 1992.
          </note>
          <note>
            Det är också bra att moderaterna och folkpartiet har fått ge
            vika för sitt hårdnackade krav i valrörelsen om nej till matmomsen.
            Så långt fullföljer man den socialdemokratiska regeringens kostnadsfinansiering,
            genom att det övriga mervärdeskatteuttaget bibehålls vid 25 %.
            Men sedan kommer beviset på en lättsinnig och orättvis ekonomisk
            politik. Man vill nämligen även sänka skatten på personbefordran,
            hotelltjänster, camping och nöjesanläggningar till 18 %, men man
            anger inte hur en skattesänkning på nära 1,5
          </note>
          <note>
            miljarder kronor skall finansieras.
          </note>
          <note>
            Man förväntar sig att det genom skattesänkningen skall bli skjuts
            på ekonomin genom att människorna bättre utnyttjar hotell, camping
            och kommunikationer. Herr talman! Så enkelt är det inte. Det är
            många andra faktorer som påverkar människornas konsumtionsbehov.
          </note>
          <note>
            Samtidigt hotar regeringen Bildt med ännu mer åtstramning, ännu
            mer piska för villaägare, barnfamiljer och andra breda grupper.
            Därmed ökar också osäkerheten om framtiden hos just hushållen.
            Då minskar efterfrågan ytterligare, konsumtion och produktion
            fortsätter att sjunka, och tillväxten avstannar. Men löftena till
            de rika om skattesänkningar står minsann kvar.
          </note>
          <note>
            Den borgerliga regeringen lurar sig själv om den tror att det
            går att uppnå dynamiska produktivitetsökningar med hjälp av skattesänkningar
            och genom att uppmuntra privata initiativ. Det säger den amerikanske
            ekonomen
          </note>
          <note>
            Paul Krugman, som nyligen har fått USAs mycket prestigefyllda
            ekonomipris, Clark-medaljen. Han säger vidare:
          </note>
          <note>
            För tio år sedan hade de amerikanska republikanerna ett program
            som gick ut på att produktiviteten skulle förbättras genom sänkta
            skatter och minskat statligt ingripande i ekonomin.
          </note>
          <note>
            Produktivitetsökningen har försämrats.
          </note>
          <note>
            Reallönerna har sjunkit. Den amerikanska medelklassen har sämre
            levnadsstandard i dag än för tio år sedan.
          </note>
          <note>
            Herr talman! Moderaterna framställer sig ofta och gärna som framtidens
            parti. Nu verkar det i stället som om den svenska högern är ute
            tio år för sent.
          </note>
          <note>
            Herr talman! Skall det skapas garanti för att en skattesänkning
            på livsmedel skall komma konsumenterna till del anser vi att en
            särskild priskommission bör tillsättas. Det är förvånande att
            inte fler partier är beredda att stödja detta förslag.
          </note>
          <note>
            Ny Demokratis högljudda anslutning till ett sådant förslag har
            nu uppenbarligen ersatts av en total uppslutning och anpassning
            till högerregeringens politik. Förlorare är konsumenterna.
          </note>
          <note>
            Herr talman! Med det anförda yrkar jag bifall till de socialdemokratiska
            reservationerna till betänkandet.
          </note>
          <note type="speaker">
            Anf. 41 BERT KARLSSON (nyd):
          </note>
          <note>
            Herr talman! Jag tappade nästan öronen när jag lyssnade på föregående
            talare. Jag blev i valrörelsen anklagad för att jag kallade politiker
            krokodiler. Föregående talare kommer definitivt att av mig i fortsättningen
            få hederstiteln krokodil, eftersom han tydligen inte har hört
            något av vad man från turistnäringen har sagt i den här frågan.
          </note>
          <note>
            Den höga momsen skulle vara en tillgång för staten, man skulle
            få in pengar. Alla vet ju resultatet. Man sade också att folk
            skulle få mer pengar, eftersom skatterna hade blivit lägre. Vad
            använder då människor pengarna till? Jo, de åker till andra länder.
          </note>
          <note>
            Alla siffror som i dag finns visar på att detta är fullständig
            idioti. Jag tänkte här redovisa några siffror, eftersom det finns
            så mycket siffror.
          </note>
          <note>
            Naturligtvis är siffror också tröttande, men jag kan inte låta
            bli att ändå redovisa dem. Siffrorna är i och för sig kända, men
            ingen tycks bry sig om dem.
          </note>
          <note>
            Siffrorna är hela tiden negativa.
          </note>
          <note>
            Turistnäringen är faktiskt världens största, men i
          </note>
          <note>
            Sverige tycker man tydligen inte att branschen är värd någonting.
            Turistnäringen i världen har gått fram ca 30 % under de senaste
            åren, men i Sverige är det precis tvärtom.
          </note>
          <note>
            Jag skall redovisa några siffror som visar förändringar i volym
            och omsättning sedan 1989.
          </note>
          <note>
            Alltihop är fråga om minussiffror -- volym och omsättning har
            alltså gått ned:
          </note>
          <note>
            Hotell 15 %, stugbyar 20%, vandrarhem 10 %, camping 28 %, restaurang
            30 %, inrikesflyg 20 %, tåg 11 % och temaparker 17 %.
          </note>
          <note>
            Totalt ca 40 000 jobb har försvunnit inom turistnäringen.
          </note>
          <note>
            Detta med turistnäringen är litet komplicerat, och även föregående
            talare blandade ihop det. Han påstod att nöjesanläggningar skulle
            få sänkt moms, men det är inte sant. Motorn i turismen får ingen
            sänkning av momsen.
          </note>
          <note>
            Jag vill jämföra detta med ett ingrepp på en lastbil som inte
            fungerar. Om man skulle börja reparera flaket och strunta i motorn
            tror jag inte att bilen skulle gå speciellt bra. Men det är precis
            det som är tanken i det momsförslag som ligger. Man skall sänka
            momsen för hotell och restauranger och dessutom för persontransporter
            när det gäller buss och tåg men inte för bil, och man skall inte
            heller sänka momsen för temaparker. Man bryr sig över huvud taget
            inte om det som är själva motorn i hela turistnäringen.
          </note>
          <note>
            Jag skulle vilja veta vilka hotell och restauranger som är så
            starka att de kan locka turister till olika områden i Sverige.
            Turistnäringen är ofta förlagd till glesbygd, på Gotland, Öland,
            osv. Det är alltså fråga om en glesbygdsindustri, och svårigheter
            inom näringen slår därför mycket hårdare. Det är ofta kvinnor
            och ungdomar som jobbar inom dessa sysselsättningar. Man vet dessutom
            att det är mycket kostsamt att skapa ett nytt arbetstillfälle
            i glesbygden; det kostar uppåt 0,5 milj.kr. Men ändå är det ingen
            som bryr sig om detta, ändå säger regeringen att man skall skapa
            nya arbetstillfällen, och man öser in pengar via AMS. Sanningen
            i fråga om turistnäringen är ju att staten visserligen har fått
            in 2 miljarder mer netto, men man har fått arbetslösheten, som
            är en mycket högre kostnad.
          </note>
          <note>
            Man har också fått tusentals konkurser, som har kostat garantilöner
            -- det är det ingen som tänker på.
          </note>
          <note>
            Det är ganska fantastiskt att läsa statistik över hur det för
            närvarande ser ut. Fritidsresor med övernattningar i Sverige har
            gått ner från 1989 till i dag med 33 %. Till utlandet har resorna
            ökat med
          </note>
          <note>
            33 %. Två populära turistmål är Finland och
          </note>
          <note>
            Danmark, med dagsturer på färjor och liknande.
          </note>
          <note>
            De resorna har på ett år gått upp med 90 %. Det säger väl allt
            om vad folk gör med sina pengar i dag.
          </note>
          <note>
            De turistar inte i Sverige, utan i andra länder.
          </note>
          <note>
            Politikerna sade att det var vädrets fel och turistnäringens
            eget fel, då den var negativ, att folk åkte någon annanstans.
            Men det skulle väl vara underligt om turistnäringen inte kunde
            beskriva sin egen bransch. När den är i kris måste politikerna
            få veta det. Detta gjordes också innan momsen höjdes, men det
            var ingen som lyssnade, ingen som brydde sig. Man sade att momsen
            skulle vara lika för alla, och ändå gjordes undantag för både
            folkparker och cirkus, av någon oförklarlig anledning.
          </note>
          <note>
            Det här håller naturligtvis inte när vi ser statistiken från
            Danmark och Norge, där turismen har ökat med 10 %. De hade samma
            väder och samma ekonomiska klimat som vi. Det är alltså inte orsaken,
            det kan jag garantera.
          </note>
          <note>
            Det finns hur mycket negativt som helst att säga om vad momsen
            har åstadkommit för turistnäringen.
          </note>
          <note>
            Det går att rabbla hur mycket siffror som helst. Det finns inga
            plussiffror i branschen i dag, utan det är en gigantisk minusaffär
            och behöver inte finansieras ens om momsen tas bort helt.
          </note>
          <note>
            Jag skulle vilja fråga Gyllenhammar och de andra direktörerna
            i svensk industri om de skulle klara löneökningar på 70 %. I turistbranschen
            ökade nämligen kostnaderna med 70 % på ett år. Det finns ingen
            som klarar det.
          </note>
          <note>
            Det är också ganska intressant att veta vad borgerligheten gör
            i kommuner som Göteborg,
          </note>
          <note>
            Norrköping m.fl., där parkerna är kommunala stiftelser som får
            underskottsbidrag varje år. Borås fick 10 miljoner i år, och Malmö
            fick 30 miljoner förra året. Liseberg gick 15 miljoner back i
            år, och alla de andra parkerna visar minus.
          </note>
          <note>
            Då är frågan: Kommer man att sätta Liseberg,
          </note>
          <note>
            Kolmården, Skansen, Furuvik och de andra parkerna i konkurs?
            Hur kommer man att göra?
          </note>
          <note>
            Nej, det blir naturligtvis skattemedel även där. Man använder
            både AMS och skattemedel och alla andra åtgärder för att täppa
            till de hål som det blir när man för en så idiotisk politik som
            den här.
          </note>
          <note>
            Irland har visat att det finns möjligheter. Där ändrade man de
            här dumheterna, och på tre år fördubblade man sin turism. Man
            sänkte helt enkelt kostnadsläget. Irland var, som Sverige, nästan
            världsrekordhållare i kostnader. Vi har världens högsta skatter
            i turistnäringen. Vi har också världens högsta bensinskatter.
            Många säger att det är Italien som har det, men det är inte sant,
            för
          </note>
          <note>
            Italien lämnar nämligen tillbaka pengarna till turisterna.
          </note>
          <note>
            Jag såg en annan intressant sak i dag. Svensk turism får subventionera
            utlandschartern med hundratals miljoner kronor. De som kämpar
            för att behålla svenskarna i landet och för att locka hit utländska
            turister betalar i år in 680 milj.kr. i moms för charterturismen
            och utlandsresandet, som får tillbaka 1,4 miljarder kronor av
            staten i återbetald moms.
          </note>
          <note>
            Detta är den nya skattereformens häpnadsväckande effekter, som
            har uppstått sedan utlandschartern jämställts med export. Det
            är inget annat än en gigantisk baklängesaffär. Vid årsskiftet
            belades alla företag som sysslar med utlandsresor med moms och
            jämställdes med andra exportföretag. Detta innebär i praktiken
            att företagen betalar moms på sina inkomster men också att de
            kan lyfta moms på sina utgifter.
          </note>
          <note>
            Försäljningen av utlandsresorna är således momsfri samtidigt
            som företagen kan lyfta moms på sina utgifter för verksamheten
            i Sverige. Samtidigt får allt turism i Sverige, dvs. resor, hotell,
            restauranger och liftar, betala moms. För resenäringen uppstår
            då det delikata förhållandet att de företag som transporterar
            folk inom Sverige får betala moms, medan trafiken ut över gränserna
            är momsfri.
          </note>
          <note>
            Med andra ord: Svensk inhemsk turism, som sliter för att behålla
            gästerna på hemmaplan och locka hit utländska gäster, får i princip
            subventionera utlandschartern, som gör allt för att skicka svenskar
            utomlands. Dessutom fanns det ett förslag om att helt slopa charterskatten,
            och det säger väl allt om vilken status turistnäringen har i landet.
          </note>
          <note>
            När nu Disney och andra kommer att dra i gång i parker i Europa
            och Sverige har detta kostnadsläge, tror jag inte att det blir
            speciellt många turister kvar här.
          </note>
          <note>
            Det är djärvt av folkpartiet att våga stå för den här vansinniga
            politiken. Det är nämligen folkpartiet som på detta sätt vill
            straffa bl.a. Bert Karlsson, som råkar driva en temapark -- den
            skall inte ha lägre moms. Tydligen skall hela branschen straffas
            i det smutsiga politiska spel som pågår. Det säger allt.
          </note>
          <note>
            Därför yrkar jag att vår remiss här anammas.
          </note>
          <note type="speaker">
            Anf. 42 BO FORSLUND (s) replik:
          </note>
          <note>
            Herr talman! Eftersom jag av Bert Karlsson blev beskylld för
            att vara en krokodil, kan jag replikera med att kalla honom för
            struts, som stoppar huvudet i under marken.
          </note>
          <note>
            Även om Bert Karlsson påstår att en så kraftig momssänkning som
            Ny Demokrati har föreslagit, på mer än 4 miljarder, icke kommer
            att föranleda kostnader för statskassan så faller det givetvis
            på sin orimlighet. Det är ingen som kan bevisa ökade intäkter,
            åtminstone inte på nämnvärd nivå.
          </note>
          <note>
            Vi socialdemokrater har ett ekonomiskt ansvar, även i opposition.
            Våra utgifter skall finansieras --
          </note>
          <note>
            det är en hederskod för oss socialdemokrater. Det vore klädsamt
            om Ny Demokratis representant också kunde känna samma ansvar.
          </note>
          <note>
            Det är självfallet många faktorer som påverkar en viss nedgång
            i turistnäringen -- det kan inte förnekas. Människor upplever
            i dag ett större krismedvetande än någonsin tidigare. Vi befinner
            oss i en djup konjunktursvacka. Vi har en för svenska förhållanden
            mycket hög arbetslöshet, och vi har fler nedläggningar och varsel
            än vi haft sedan
          </note>
          <note>
            50-talet. Osäkerheten inför morgondagen om hur det blir med jobben
            är allt större.
          </note>
          <note>
            Detta löser man inte genom att sänka momsen på hotell- och restaurangtjänster.
            I en osäker tid avstår man från extravaganser, Bert Karlsson.
          </note>
          <note>
            Sedan kan man på goda grunder påstå att vi under
          </note>
          <note>
            80-talets goda år ändock har fått uppleva en överetablering inom
            hotellbranschen och stugbyarna. Man har med andra ord tillskapat
            en för stor kostym, och det är detta vi i dag får uppleva och
            se konsekvenserna av. Skyll inte allt på turistmomsen, Bert Karlsson!
          </note>
          <note type="speaker">
            Anf. 43 BERT KARLSSON (nyd) replik:
          </note>
          <note>
            Herr talman! Såvitt jag har förstått är det tydligen väldigt
            svårt att nå ut med information. Jag förstår att socialdemokraterna,
            som väl knappast har drivit ett företag, inser det här med dynamiska
            effekter.
          </note>
          <note>
            Det finns en ekonom på Nordbanken. Tala med honom, så klarar
            han nog finansieringen, även åt er! Han heter förresten Nils Lundgren,
            och han tror också på dynamiska effekter. Var och en som har drivit
            ett företag inser att om man sänker sina priser till rätt nivå,
            får man också köpare.
          </note>
          <note>
            Vi vet att folk i Sverige har det sämre, och det är självklart
            att man väljer det billigaste alternativet, men det billigaste
            alternativet finns inte i Sverige.
          </note>
          <note>
            Det börjar bli likadant när det gäller livsmedel.
          </note>
          <note>
            Från hela södra Sverige åker man i dag till
          </note>
          <note>
            Danmark. Man kombinerar en turistresa med inköp av livsmedel,
            för även i fråga om livsmedel är differenserna väldigt stora.
            En familj kan på så sätt spara 30 000 kr. under ett år.
          </note>
          <note>
            Vi har ett oerhört högt kostnadsläge. Att parkera bilen på Arlanda
            kostar för en vecka lika mycket som det kostar att under samma
            tid hyra en bil på
          </note>
          <note>
            Cypern. Det säger allt om kostnadsläget i Sverige.
          </note>
          <note>
            Ni förstår ju själva att valet inte är speciellt svårt.
          </note>
          <note>
            En annan del av turismen utgörs av konferenser.
          </note>
          <note>
            Det förläggs i dag mycket få konferenser i Sverige.
          </note>
          <note>
            Detta borde ni i era socialdemokriska organisationer väl känna
            till, för ni förlägger era konferenser ofta till Danmark och andra
            länder.
          </note>
          <note>
            För att rädda den här delen av turistnäringen, vill jag påstå
            att den enda möjligheten är nog att att stoppa företagens avdragsrätt.
            Jag ser tyvärr ingen annan möjlighet.
          </note>
          <note>
            På vartenda statligt företag förlägger man i dag sin konferensverksamhet
            till andra länder. Varför? Jo, för att det är så mycket billigare.
            Kom sedan inte och säg att det enbart är krisen som styr det här!
          </note>
          <note>
            När man späder på det som är negativt, blir det självfallet ett
            bakslag. Det medger jag. Men vad skall man göra när man befinner
            sig i verkligheten och ser dessa siffror? Man måste i alla fall
            protestera. Jag vet att protester också skapar negativism, men
            man måste ändra på detta. Enda möjligheten är just att vi börjar
            bli positiva i
          </note>
          <note>
            Sverige, och med politisk hjälp kan vi bli det.
          </note>
          <note type="speaker">
            Anf. 44 BO FORSLUND (s) replik:
          </note>
          <note>
            Herr talman! Jag vill till sist säga till Bert Karlsson att jag
            inte har något egetintresse att försvara. Men till skillnad från
            Bert Karlsson känner jag ett mycket starkt samhällsekonomiskt
            intresse.
          </note>
          <note type="speaker">
            Anf. 45 LARS BÄCKSTRÖM (v):
          </note>
          <note>
            Herr talman! På grundval av detta betänkande skall riksdagen
            besluta om att sänka mervärdeskatten på vissa varor och tjänster,
            framför allt mervärdeskatten på mat.Vi i vänsterpartiet ser detta
            som en glädjande dag. Bort med moms på maten är ett krav som vi
            formulerade för över två decennier sedan. Det här är så att säga
            en seger för vänsterpartiet, men framför allt en seger för konsumenterna.
            Det är en seger som visar att det lönar sig att bedriva opinionsarbete
            bland allmänheten. Detta krav hade naturligtvis inte vunnit riksdagens
            bifall, om det enbart hade varit vänsterpartiet som drivit frågan.
            Jag tror att kds var det parti som först anslöt sig till kravet
            bort med matmomsen. I takt med att allt större grupper drivit
            detta krav har allt fler partier insett att det är ett riktigt
            krav. Det riksdagsparti som först anslöt sig till vänsterpartiets
            förslag var centerpartiet.
          </note>
          <note>
            Jag har varit ganska säker på att vi någon gång skulle få igenom
            vårt krav. Det var en fråga om tid, inte om utan när. Men jag
            måste erkänna att jag aldrig någonsin trodde att vi skulle få
            med oss moderata samlingspartiet. Det trodde jag inte ens den
            dag i våras då socialdemokraterna svängde
          </note>
          <note>
            180°. Vi hade en debatt här i kammaren, där företrädare för folkpartiet
            gick till attack mot förslaget med moderata samlingspartiets tysta
            bifall och skriftliga stöd i utskottsbetänkandet. Sedan uppstod
            den knepiga men glädjande situationen att den proposition som
            innehåller förslag om sänkt moms på mat är undertecknad av en
            biträdande finansminister från moderata samlingspartiet under
            den tid då Anne Wibble från folkpartiet är finansminister. Detta
            är ju fantastiskt. De som hårdast och längst var emot förslaget
            lägger nu fram det på riksdagens bord -- förvisso en politisk
            paradox, men inte desto mindre glädjande.
          </note>
          <note>
            Detta innebär ett genombrott, inte bara för principen om differentierad
            mervärdesbeskattning, utan också ett genombrott för principen
            om att man skall lägga fördelningspolitiska aspekter på alla delar
            av det sammantagna skatteuttaget. Det är riktigt att ett skattesystem
            skall vara rakt och enkelt. Skattesystemet skall gynna tillväxten
            i ekonomin, för utan tillväxt kommer sådana demonstrationer av
            den typ som vi har sett i dag, en demonstration genomförd av byggnadsarbetare,
            att mångdubblas. Utan tillväxt kommer antalet demonstrationer
            som organiseras av företag som arbetar mot löntagarfonder att
            bli tre och fyra gånger så stort, om inte arbetslösheten kan bemästras.
            Så kommer det att bli.
          </note>
          <note>
            Men det är inte tillväxthämmande att sänka momsen på mat. Om
            det så att säga vore bromsen för tillväxt, skulle det inte förekomma
            någon tillväxt någonstans i Europa. Så gott som alla länder i
            Europa har lägre moms på maten. Vi kan ha tillväxt och samtidigt
            driva fördelningspolitik, för det finns inget motsatsförhållande
            mellan tillväxt och fördelningspolitik, vilket ledamoten Forslund
            tidigare tog upp.
          </note>
          <note>
            Bert Karlsson i NY Demokrati har rätt i att det finns en metod
            som kan sätta fart på varje näring, och visst blir det fart på
            turistnäringen om man sänker skatten eller gör den till noll för
            allt som kan kallas turism. Jag har sagt det förr här i kammaren,
            att om man kommer till en kall fjällstuga och slår sönder möblerna
            för att elda upp dem, får man det varmt och mysigt i stugan, men
            efter en stund blir det ack så kallt i fjällstugorna när man har
            eldat upp alla möbler. Därför skall skattesänkningar i alla lägen
            alltid finansieras, såvida man inte tycker att det är bra att
            öka budgetunderskottet. Men om budgetunderskottet ökas, blir det
            sådana räntechocker som vi nyligen har utsatts för, och det om
            något är tillväxthämmande. Att behöva betala räntor på kapitaltjänst
            på uppemot 18--20 % är en definitiv spik i likkistan för turistnäringen.
          </note>
          <note>
            Finländarna gav upp när räntorna i Finland nådde
          </note>
          <note>
            30 %. Det finns ingen attraktionsanläggnbing i världen som klarar
            att betala räntor på 30 %.
          </note>
          <note>
            Därför är balansen i samhällsekonomin alltid av oundgänglig vikt.
          </note>
          <note>
            Detta om turistmomsen. Det har här förts en debatt mellan två
            ledamöter. Jag tycker att det är litet synd att kalla varandra
            för krokodiler och strutsar.
          </note>
          <note>
            Sådana svängningar är att beklaga. Jag vill inte likna vare sig
            mig själv eller någon annan ledamot vid något djur. Det skulle
            möjligtvis gå att likna Ny
          </note>
          <note>
            Demokratis politik vid skvadern, för något sådant djur finns
            ju inte.
          </note>
          <note>
            Jag tycker att vi skall behandla frågorna på ett sådant sätt
            att vi diskuterar verkligheten och inte företeelser som inte existerar.
            De per petuum mobile-skattesänkningar som finansierar sig själva
            är skvaderliknande djur i den politiska hagen. De existerar icke.
          </note>
          <note>
            Det är dock sant att turistnäringen har problem.
          </note>
          <note>
            Men vad beror problemen på? I slutet av 80-talet hade vi statistiskt
            sett en överhettning i ekonomin.
          </note>
          <note>
            Inom hotell- och restaurangbranschen ökar man sysselsättningen
            med 30 % mellan 1985--1989 --
          </note>
          <note>
            långt mer än i den kommunala sektorn. Den statliga sektorn stod
            still. Privata tjänster växte snabbast under 80-talets överhettning.
            Man tog resurser från industrin och förde över dem till den privata
            tjänstesektorn. Det var inte nyttigt för den svenska industrin.
          </note>
          <note>
            I min hemstad Uddevalla, en stad på över 40 000
          </note>
          <note>
            invånare, byggde man tre lyxhotell. Vem skulle bo i dessa hotell.
            Jo, det var spekulationsbyggen. Det var ingen som skulle bo i
            dem. Man skulle tillgodogöra sig stigande förväntansvärden genom
            fastighetsspekulation. Jag är glad när den verksamheten bromsas
            upp. I morse ringde jag till hotellen här i Stockholm för att
            ta reda på vad det kostar att bo på hotell -- ifall man skulle
            tröttna på sitt enkla tjänsterum här i riksdagen. Vi, riksdagsledamöter,
            kan få bättre bostäder strax intill. Hotell Sheraton tar 1 850r.
            för ett enkelrum.
          </note>
          <note>
            Jag frågade: Nu när vi sänker turistmomsen, sänker ni då priset?
            Svaret blev: Ja, med ett par tior.
          </note>
          <note>
            Jag hörde en anekdot en gång av en komediant i
          </note>
          <note>
            TV. Han sade: Jag var i Stockholm och skulle bo.
          </note>
          <note>
            Och då frågade jag: Vad kostar det här rummet? De sade: 1 800
            kr. Och jag sade: Men snälla damen,
          </note>
          <note>
            1 800 kr. per månad för ett så litet rum. Men det var per natt.
            Då är det klart att man inte får turister. Så mycket kan ju ingen
            människa betala utom företag, men de drar å andra sidan av momsen.
          </note>
          <note>
            Vi har dock problem i vissa områden, och det kan vara bra psykologiskt
            sett och kostnadseffektivt att göra en smärre justering av hotellmomsen.
            Jag tror framför allt att det bland näringens företrädare ligger
            på det psykologiska planet att de har gripits av den nattsvarta
            pessimismen. Vi i vänsterpartiet stöder en smärre nedjustering.
            Vi skall dock veta att Danmark nu höjt sin moms till 25 %, så
            nu
          </note>
          <note>
            ''väller'' väl turistströmmen tillbaka från Danmark, och danskarna
            kommer väl att ''välla'' in i Sverige.
          </note>
          <note>
            Vi kommer ner runt 18 %, medan dansken har
          </note>
          <note>
            25 %. De har nämligen samma generella moms på allting i Danmark,
            som bekant.
          </note>
          <note>
            Vi i vänterpartiet har sagt att vi behöver arbeta vidare med
            att sänka mervärdeskatten. Hur snabbt det kan ske beror emellertid
            på det statsfinansiella utrymmet. Regeringspartierna säger att
            en EG-
          </note>
          <note>
            anslutning kräver att man sänker den svenska mervärdesbeskattningen.
            Det är den ståndpunkt som drivs framför allt av moderata samlingspartiet
            och vissa mycket fundamentalistiska EG-
          </note>
          <note>
            motståndare. De är de enda som står för denna ståndpunkt. I utskottets
            betänkande står det ändå att det förhåller sig på det sättet.
            Madam Scriviner, kommissionär för skattefrågor, säger att det
            inte är på det sättet.
          </note>
          <note>
            Danmark som är med i EG höjer sin moms för att underlätta harmoniseringen
            med EG. Moderata samlingspartiet och skatteutskottets majoritet
            säger att momsen måste sänkas. Vem har rätt, måntro? Danmarks
            regering under moderat ledning eller Sveriges regering under moderat
            ledning? Jag tror att danskarna har större insikter i frågan eftersom
            de faktiskt är med i EG och troligtvis bäst känner till förhållandena
            inom EG.
          </note>
          <note>
            Skatteutskottets majoritet säger vidare att det framgår att ''en
            svensk EG-anslutning bl.a. kräver en betydande sänkning av den
            generella mervärdeskatten''. Skatteutskottet skriver vidare att
            ''det nu inte är meningsfullt att uttala sig om sänkningarna bör
            vara generella eller selektiva''.
          </note>
          <note>
            Jag tror att det har sluntit i logiken. Man är överens om att
            det krävs en generell sänkning, men om den generella sänkningen
            skall vara selektiv eller inte vet man inte. Är det inte fantastiskt,
            en generell sänkning som kan vara selektiv. Detta är en skvader
            med vilken man syftar att dölja de borgligas oenighet. Det är
            inte meningsfullt att upprätthålla skvadrar i politiken eftersom
            de inte finns. Man bör göra upp i regeringen om hur man skall
            ha det om man vill komma frammåt.
          </note>
          <note>
            Herr talman! Jag vill yrka bifall till vänsterpartiets redovisade
            meningsyttring beträffande mom. 2 och mom. 7 i utskottets hemställan
            samt till reservationerna 1, mom.3, och 4, mom. 8.
          </note>
          <note type="speaker">
            Anf. 46 KARL-GÖSTA SVENSON (m):
          </note>
          <note>
            Herr talman! Den ekonomiska stagnationen måste brytas och grunden
            läggas för en ny period av tillväxt, företagande och utveckling
            i Sverige.
          </note>
          <note>
            Skattepolitiken inriktas därför på en successiv sänkning av skattetrycket.
          </note>
          <note>
            Det skatteutskottsbetänkande som är föremål för dagens debatt
            är således en följd av den tillväxtfrämjande politik som regeringen
            på ett kraftfullt sätt bedriver. Jag är glad över att Lars
          </note>
          <note>
            Bäckström även står bakom en tillväxtfrämjande politik för att
            skapa bättre förutsättningar i vårt land.
          </note>
          <note>
            Momsen på livsmedel, hotell- och restaurangtjänster samt personbefordran
            sänks med sammanlagt ca 10 miljarder kronor. Det innebär för en
            normalfamilj med två vuxna och två barn en kostnadssänkning för
            hushållet på ca
          </note>
          <note>
            3 000 kr. om året.
          </note>
          <note>
            Som ett led i finansieringen av denna skattesänkning bibehålls
            den nuvarande mervärdeskattenivån avseende övriga varor och tjänster.
            Jag vill samtidigt till Bo Forslund säga att förslagen som i dag
            ligger på riksdagens bord när det gäller de här skattesänkningarna
            är totalfinansierade. Det finns alltså inga avigsidor i det avseendet.
          </note>
          <note>
            Den av socialdemokraterna genomförda höjningen av momsen avseende
            hotell- och restaurangtjänster från 12,87 % till 25 % samt införandet
            av skatteplikt avseende personbefordran, camping och liftverksamhet
            har inneburit väsentligt ökade kostnader för att rusta i Sverige.
            Det kan vi klart konstatera.
          </note>
          <note>
            Den svenska turistnäringen har således fått svårare att hävda
            sig i konkurrensen med andra länder. I
          </note>
          <note>
            Europa är det mycket vanligt med differentierade skatter på hotell-
            och restaurangtjänster. För resor gäller en lägre skattesats i
            flera länder i Europa.
          </note>
          <note>
            Skidliftverksamhet mervärdebeskattas över huvud taget inte i
            Norge, Finland, Frankrike m.fl. länder med vilka Sverige konkurrerar
            om vinterturismen.
          </note>
          <note>
            Den föreslagna kraftiga sänkningen av den s.k.
          </note>
          <note>
            turistmomsen kommer näringen väl till del. Nu gäller det att
            man från näringens sida tar tillfället i akt så att marknadsföringen
            får en positiv markering på de kostnadssänkande skattesänkningar
            som genomförs och som ger branschen bättre konkurrensmöjligheter.
            Det är den nya borgerliga regeringen som skapar dessa förutsättningar,
            och det är ett exempel på vad vi menar med en tillväxtfrämjande
            ekonomiskt politik.
          </note>
          <note>
            I kombination med en sänkning av arbetsgivaravgifterna i stora
            delar av Norrlands inland, som arbetsmarknadsministern i enlighet
            med regeringsförklaringen har aviserat skall komma i budgetspropositionen,
            kommer den svenska vinterturismen att få del av omfattande stimulanser
            som skapar möjlighet till ökad tillväxt.
          </note>
          <note>
            Regeringen har dessutom aviserat en redovisning av riktlinjerna
            för en Europaanpassning av skatterna. Det är enligt regeringen
            och utskottsmajoriteten nödvändigt att en betydande sänkning av
            den generella mervärdeskatten måste ske inför den svenska EG-anslutningen.
            Jag återkommer gärna i replik till Lars Bäckström med diskussion
            om Danmark i dessa frågor.
          </note>
          <note>
            Det är också helt nödvändigt att regeringen följer utvecklingen
            inom turistområdet. Det är självklart på det sättet att regeringens
            målsättning är att den svenska mervärdeskattenivån inte får vara
            konkurrenshämmande vid vårt inträde i den europeiska gemenskapen.
          </note>
          <note>
            För att öka trovärdigheten till den svenska ekonominska politiken
            krävs en stram finanspolitik. Det ställer krav på att skattesänkningar
            finansieras fullt ut. Det nuvarande budgetläget ger inte utrymme
            för en större sänkning av turistmomsen.
          </note>
          <note>
            Förutom den föreslagna sänkningen av livsmedelsoch turistmoms
            föreslår utskottet att momsen på vissa laboratorietjänster avseende
            film och förvaltning av värdepappersfonder undantas från moms.
            Dessutom föreslås att
          </note>
          <note>
            Sjöräddningssällskapet åter får möjlighet att förvärva sina fartyg
            med utrustning och tillbehör skattefritt.
          </note>
          <note>
            Socialdemokraterna har stelnat i ett gammalt tänkande. De avvisar
            samtliga förslag utom sänkningen av momsen på livsmedel och restaurangtjänster.
          </note>
          <note>
            Det är beklämmande att socialdemokraterna inte vill inse att
            höjningen av skattetrycket under det socialdemokratiska regeringsinnehavet
            har bidragit till den negativa utveckling som turistnäringen har
            drabbats av. Socialdemokraterna försöker i stället att skylla
            på de senaste årens väderlek.
          </note>
          <note>
            Den socialdemokratiska höjningen av restaurangmomsen till 25
            % har med all sannolikhet förstört möjligheterna för Sverige att
            differentiera momsen på restaurangtjänster i samband med inträdet
            i EG. Det är ju nämligen på det viset att denna typ av tjänst
            enligt antagna bestämmelser i EG skall beskattas enligt den generella
            momsnivån. De länder som den 1 januari
          </note>
          <note>
            1991 hade en differentierad moms på restaurangtjänster tillåts
            att även framdeles bibehålla denna nivå. Som bekant hade Sverige
            inte det, och det är socialdemokraternas förtjänst.
          </note>
          <note>
            Ny Demokrati och Bert Karlsson gör det lätt för sig och föreslår
            skattesänkningar på sammanlagt 4,6
          </note>
          <note>
            miljarder kronor utan någon som helst finansiering.
          </note>
          <note>
            Med en sådan oansvarig budgetpolitik minskar trovärdigheten till
            den ekonomiska politiken. Nya valutaproblem blir följden. Räntenivån
            stiger.
          </note>
          <note>
            Tillväxten sjunker. Arbetslösheten ökar.
          </note>
          <note>
            Turistnäringen liksom andra näringar kommer att tillhöra förlorarna
            på en sådan politik.
          </note>
          <note>
            Efter att jag har hört Bert Karlsson här måste jag fråga om han
            företräder Ny Demokrati eller ett visst företag i Skara. Hans
            replikomgång med Bo
          </note>
          <note>
            Forslund bekräftar ju att han snarare företräder sitt eget företag
            i Skara, eftesom han t.o.m. vill minska företagens skatteavdrag,
            alltså höja skatterna, öka krånglet och reglera för att åstadkomma
            en förbättring i stället för att konkurrera på lika villkor. Men
            det är på samma sätt med villkoren i övrigt, nämligen att det
            är sänkta skatter som har stor betydelse i detta avseende.
          </note>
          <note>
            Jag vill återigen peka på vikten av att föreslagna skattesänkningar
            finansieras med minskade statliga utgifter. För Sveriges bästa
            krävs den ansvarsfulla budgetpolitik som regeringen bedriver,
            vilket betyder att alla skattesänkningar finansieras.
          </note>
          <note>
            Herr talman! Utskottet har förutom motioner i anslutning till
            propositionens förslag behandlat en motion om höjning av alkoholskatten.
          </note>
          <note>
            Frågan om alkoholbeskattningens utformning har varit föremål
            för utredning. Förslaget har remissbehandlats. Enligt vad utskottet
            har inhämtat är utredningens förslag för närvarande föremål för
            övervägande inom regeringskansliet.
          </note>
          <note>
            En enig utskottsmajoritet förordar därför att regeringens ställningstagande
            avvaktas.
          </note>
          <note>
            Utskottet har också behandlat frågor om prisövervakning och kontroll,
            m.m.
          </note>
          <note>
            Det är enligt utskottets mening viktigt att den lägre mervärdeskatten
            kommer konsumenterna till del i form av en sänkt prisnivå.
          </note>
          <note>
            Utskottet utgår från att regeringen genom SPK
          </note>
          <note>
            följer utvecklingen noggrant i de branscher som kommer att beröras
            av sänkt moms och vidtar de åtgärder som kan anses vara påkallade.
          </note>
          <note>
            Regeringen har dessutom i propositionen aviserat förslag om ändringar
            avseende de problem som rör utformningen av undantaget från skatteplikt
            för sjukvårds- och utbildningstjänster som inte tillhandahålls
            direkt till vårdtagare resp. elev. Även utformningen av vissa
            andra bestämmelser, t.ex. i fråga om undantaget från skatteplikt
            vid upplåtelse av rätt till fastighet och dess effekter på vissa
            upplåtelser inom idrottsområdet liksom den generella skattepliktens
            effekter vid utarrendering av t.ex. tandläkarpraktik, kommer att
            bli föremål för nya överväganden från regeringens sida.
          </note>
          <note>
            Eftersom det inte råder fullständig konkurrensneutralitet mellan
            enskilt bedriven verksamhet inom sjukvård, tandvård, social omsorg
            och utbildning och motsvarande verksamhet i offentlig regi, kommer
            regeringen även i detta avseende att återkomma med de förslag
            som erfordras för att skapa konkurrensneutralitet i detta avseende.
          </note>
          <note>
            Herr talman! Med det sagda yrkar jag bifall till utskottets förslag
            och avslag på samtliga reservationer samt på de av Lars Bäckström
            framförda yrkandena.
          </note>
          <note type="speaker">
            Anf.47 BERT KARLSSON (nyd) replik:
          </note>
          <note>
            Herr talman! Det är den gamla vanliga visan, att man blir kritiserad
            för att vara företagare samtidigt som man sitter i riksdagen.
            Tydligen kan man inte vara riksdagsman och företagare samtidigt.
          </note>
          <note>
            Min omsättning motsvarar ungefär 3 %. Jag tycker att det är litet
            fel att övriga parker då bestraffas för att jag råkar äga en sådan.
            Men jag kan sälja min park till något kommunalt bolag i morgon
            om det finns någon köpare.
          </note>
          <note>
            Det talas om att allt skall finansieras. Jag undrar hur man har
            tänkt finansiera arbetslösheten och alla konkurser. Jag har aldrig
            sett något om detta i någon budget tidigare. Sådana saker brukar
            vara ofinansierade.
          </note>
          <note>
            Beträffande att man skall tävla på lika villkor måste jag säga
            att vi i Sverige inte ens är i närheten av det.
          </note>
          <note>
            Denna förutsättning gäller alltså inte i Sverige. Om man tror
            det har man inga kunskaper om förutsättningarna. Det är faktiskt
            på det sättet att inte bara jag utan alla parker inkl. hela branschen
            har talat om detta. Det är alltså inte jag som försöker tala i
            egen sak. Det vill jag bestämt hävda.
          </note>
          <note>
            Men självfallet sitter man ibland på två stolar.
          </note>
          <note>
            Jag skulle vilja ha svar från regeringen, och naturligtvis även
            från socialdemokraterna som är ansvariga, på varför folkparker
            och cirkusar är befriade från moms. Folkparkerna bedriver ju ofta
            verksamhet med dans, underhållning, osv. Och det gör även nöjesparkerna.
            Nöjesparkerna har även cirkus. Men nöjesparkerna får minsann inte
            dra av någon moms, utan de skall betala full moms.
          </note>
          <note>
            Därför vill jag ha svar på denna fråga.
          </note>
          <note>
            Beträffande charterresor vill jag säga följande.
          </note>
          <note>
            Som jag sade stimuleras hela tiden resande till andra länder.
            Jag vill göra en jämförelse. Om Volvo skulle ha moms på sina bilar,
            medan japanska
          </note>
          <note>
            Toyota inte skulle ha det, kan ni själva förstå vem som skulle
            få sälja bilar. Förhållandet när det gäller momsen är ungefär
            detsamma om man jämför charterturismen med den svenska turismen.
            Jag vill därför fråga socialdemokraterna...
          </note>
          <note type="speaker">
            Anf. 48 ANDRE VICE TALMANNEN:
          </note>
          <note>
            Replikrätten gäller Karl-Gösta Svensons anförande.
          </note>
          <note>
            Anf. 49 BERT KARLSSON (nyd)replik:
          </note>
          <note>
            Herr talman! Det som jag tänkte säga har med charterturismen
            att göra, eftersom även moderaterna har föreslagit att denna moms
            skulle tas bort helt och hållet. Jag undrar hur detta skall finansieras.
          </note>
          <note>
            Anf.50 KARL-GÖSTA SVENSON
          </note>
          <note>
            (m)replik:
          </note>
          <note>
            Herr talman! Bert Karlsson, först och främst sänker regeringen
            nu turistmomsen med 7 procentenheter.
          </note>
          <note>
            Det är positivt för Sverige, och det är positivt för turistnäringen.
            Då tycker jag att framför allt näringen skall ta sig an detta
            positiva budskap för att åstadkomma en klar förbättring i landet
            och för att kunna konkurrera med bättre villkor.
          </note>
          <note>
            När det gäller charterresorna är det som Bert
          </note>
          <note>
            Karlsson säger och som han har läst i någon tidning i dag, nämligen
            att man får avdrag för ingående moms när man har någon form av
            export av en tjänst, men det är inte någon lösning.
          </note>
          <note>
            Charterresenären konsumerar den tjänst han köper i utlandet.
            Och då skall vi inte ha någon mervärdeskatt på denna prestation
            i Sverige. Det är självklart. Om dessa avdragsmöjligheter för
            det svenska företaget skulle begränsas, läggs företaget bara utanför
            Sveriges gränser. Sedan har man förlorat verksamheten över huvud
            taget i Sverige.
          </note>
          <note>
            Det är alltså ingen lösning att komma med sådana idéer.
          </note>
          <note>
            Charterskatten är EG-ovänlig och måste från denna synpunkt avvecklas.
            Jag trodde att Ny
          </note>
          <note>
            Demokrati var för ett inträde i EG. Då måste vi också anpassa
            oss till EGs bestämmelser. Då går det inte att reglera och begränsa
            på det sätt som
          </note>
          <note>
            Bert Karlsson har talat om här. Han säger t.o.m. att vi skall
            öka skatten för företagsamheten genom att slopa avdragsrätten
            för konferenser som hålls på utländsk ort. Vi måste snarare bedriva
            en sund ekonomisk politik som skapar tillväxt i Sverige. När vi
            har åstadkommit detta kan vi också sänka skatterna. Det är med
            sänkta skatter, som totalfinansieras genom att de statliga utgifterna
            minskas, som vi når framgång med en sund ekonomisk politik som
            skapar tillväxtfrämjande åtgärder i Sverige och därmed ger nya
            jobb, framför allt i små och medelstora företag.
          </note>
          <note type="speaker">
            Anf. 51 BERT KARLSSON (nyd) replik:
          </note>
          <note>
            Herr talman! Intentionerna beträffande turismen är tydligen väldigt
            olika. Jag menar att turism omfattar sådant som parker och andra
            nöjesanläggningar. Jag kan inte förstå hur man kan ta med restauranger
            i det sammanhanget. Ännu mindre förstår jag varför hotellen skulle
            tas med här.
          </note>
          <note>
            När det gäller turistnäringen totalt sett måste jag framhålla
            det viktiga transportmedel som bilen faktiskt är och som man helt
            glömt i det här sammanhanget. Tydligen har man helt glömt hur
            svensken turistar.
          </note>
          <note>
            Fortfarande handlar det om att svenska företag skall ha samma
            förutsättningar som konkurrerande företag i andra länder har.
            Så är det ännu inte i
          </note>
          <note>
            Sverige. Det är fantastiskt att höra moderaternas snack här.
            Jag tror att det var den 7 eller 8
          </note>
          <note>
            september, i varje fall var det före den 15
          </note>
          <note>
            september, som Carl Bildt på ett valmöte sade att det går att
            halvera turistmomsen och att det hela kan finansieras genom dynamiska
            effekter. Det är också fantastiskt att se hur Bengt Westerberg
            har lyckats lura även er moderater!
          </note>
          <note>
            Anf. 52 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! För de flesta är det nog bekant att budgetläget
            i vårt land är mycket svårt. I nuvarande situation är det därför
            nödvändigt att de skattesänkningar som skall göras är totalfinansierade,
            för annars får vi samma effekter som tidigare under den här perioden.
            Jag tänker då på valutautflödet. Dessutom försämras trovärdigheten
            beträffande vår ekonomiska politik.
          </note>
          <note>
            Räntorna drivs därmed uppåt, och det är en stor nackdel för utvecklingen
            av företagsamheten i
          </note>
          <note>
            Sverige. Företagens kostnader ökar. Framför allt små och medelstora
            företag drabbas oerhört hårt av en sådan här ryckig politik, som
            inte skapar trovärdighet i omvärlden och som innebär att räntorna
            stiger.
          </note>
          <note>
            En sådan politik betackar vi moderater oss för. Vi vill i stället
            ha en tillväxtfrämjande politik, en politik som medger skattesänkningar
            och som innebär att nya möjligheter skapas för svenska företag
            i Sverige.
          </note>
          <note>
            Andre vice talmannen anmälde att Bert Karlsson anhållit att till
            protokollet få antecknat att han inte ägde rätt till ytterligare
            replik.
          </note>
          <note>
            Anf. 53 BO FORSLUND (s)replik:
          </note>
          <note>
            Herr talman! Karl-Gösta Svenson talar sig varm för en totalfinansiering
            -- och så långt är allt bra. Men
          </note>
          <note>
            Karl-Gösta Svenson lever faktiskt inte som han lär.
          </note>
          <note>
            Han har i denna kammare lagt fram en rad förslag om skattesänkningar
            som inte på något sätt är finansierade. Ganska snart kommer det
            i samband med vidarebehandlingen av frågor av detta slag att framgå
            hur det förhåller sig.
          </note>
          <note>
            En sänkning av den s.k. turistmomsen är väl ändå,
          </note>
          <note>
            Karl-Gösta Svenson, inte särskilt betydelsefull. För bara någon
            vecka sedan hotade man -- det här är ju något som man övervägde
            -- med att propositionen i denna del skulle dras tillbaka. Givetvis
            var det hotet direkt riktat mot Ny Demokrati. Man ville tvinga
            Ny Demokrati att acceptera en frysning beträffande den barnbidragshöjning
            som den socialdemokratiska regeringen i samband med skattereformen
            utlovat skulle gälla från den 1
          </note>
          <note>
            januari 1992. I det sammanhanget var vi inte ensamma, Karl-Gösta
            Svenson! Ni har en regeringskollega som har ställt sig bakom skattereformen.
            Från det partiets sida innebar det som sagts ett löfte om en barnbidragshöjning
            fr.o.m. den 1 januari 1992.
          </note>
          <note>
            Det här är ett märkligt spel. Ännu en gång visar ni att ni är
            beroende av Ny Demokrati.
          </note>
          <note>
            Folkpartisterna i denna kammare måste må väldigt dåligt.
          </note>
          <note>
            Anf. 54 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! Budgetläget har försämrats oerhört dramatiskt under
            innevarande budgetår.
          </note>
          <note>
            I våras hörde vi dåvarande finansministern Allan
          </note>
          <note>
            Larsson här i riksdagen uttala att budgetunderskottet det här
            budgetåret skulle bli 4--
          </note>
          <note>
            5 miljarder. Nu är det närmare 40 miljarder. I detta läge är
            det därför nödvändigt att se till att det blir minskade utgifter
            för staten. För att få i gång en tillväxt i Sverige är det nödvändigt
            att skatterna sänks.
          </note>
          <note>
            Det är ju den socialdemokratiska politiken med skattehöjningar
            under 1980-talet och fram till nu som har lett till att vi i dagsläget
            inte har någon tillväxt alls. Under det socialdemokratiska regeringsinnehavet
            var skattetrycket i Sverige det högsta i världen. Nu är den nya
            regeringen på väg att sänka skatterna för att därmed skapa en
            ökad tillväxt i vårt land. Därigenom får alla människor som bor
            och verkar i Sverige nya möjligheter.
          </note>
          <note>
            Inte minst gäller detta turistverksamheten. Som jag sade i mitt
            anförande, Bo Forslund, har den här näringens konkurrensmöjligheter
            klart försämrats i anslutning till den skattehöjning som socialdemokraterna
            har bidragit till.
          </note>
          <note>
            Eftersom vi i Sverige konkurrerar med omvärlden -- där skatterna
            är betydligt lägre, inte minst när det gäller turistnäringen --
            är det nödvändigt att även vi, av konkurrensskäl, sänker skatterna.
          </note>
          <note type="speaker">
            Anf. 55 BO FORSLUND (s) replik:
          </note>
          <note>
            Herr talman! Vi är överens om att budgetläget försämras. Ni i
            den borgerliga regeringen medverkar i allra högsta grad till att
            så sker. Det är därför som vi måste vara sparsamma just när det
            gäller utgifterna.
          </note>
          <note>
            Stoppa sänkningar av skatten för de rikaste i samhället! För
            i stället, Karl-Gösta Svenson, en vettig fördelningspolitik! Det
            kan Karl-Gösta
          </note>
          <note>
            Svenson göra genom att se till att det blir en barnbidragshöjning.
          </note>
          <note>
            Anf. 56 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! Vi är överens, Bo Forslund, om att man skall vara
            sparsam med utgifterna. Vi i den nya regeringen är sparsamma.
            Men socialdemokraterna i opposition tycks inte vara särskilt intresserade
            i det avseendet.
          </note>
          <note>
            Vi är alltså sparsamma när det gäller utgifterna, och vi kommer
            att begränsa dessa. Men samtidigt vill vi vidta tillväxtfrämjande
            åtgärder. Det är den bästa åtgärden när det gäller att möjliggöra
            en rättvis fördelning av resurserna. Alla får del av resurserna
            om en ökad tillväxt kan åstadkommas. Resurserna kan ju då fördelas
            på ett mycket bättre sätt jämfört med vad som är möjligt i dagsläget.
            Nu har vi ju inte någon tillväxt alls.
          </note>
          <note type="speaker">
            Anf. 57 LARS BÄCKSTRÖM (v) replik:
          </note>
          <note>
            Herr talman! Det är, Karl-Gösta Svenson, två punkter som jag
            skulle vilja ta upp.
          </note>
          <note>
            Först och främst gäller det vad som sägs i utskottsbetänkandet
            på s. 9, nämligen att en EG-
          </note>
          <note>
            anslutning kräver en sänkning av den generella mervärdeskatten.
            Två rader längre ner på samma sida står det: ''-- -- -- om sänkningarna
            bör vara generella eller selektiva är det inte meningsfullt att
            nu uttala sig om.''
          </note>
          <note>
            Jag ber Karl-Gösta Svenson att reda ut detta och tala om för
            mig hur en generell sänkning kan vara selektiv. Jag förstår inte
            det här. Jag tror för övrigt att det inte är särskilt många av
            kammarens ledamöter som förstår detta. Jag hoppas att, om nu
          </note>
          <note>
            Karl-Gösta Svenson inte kan reda ut hur det förhåller sig, någon
            företrädare för folkpartiet och centerpartiet anmäler sig på talarlistan.
            Det måste alltså redas ut hur det går till att sänka generellt
            samtidigt som man sänker selektivt.
          </note>
          <note>
            Vidare vet jag att Karl-Gösta Svenson har arbetat i kommittén
            för indirekta skatter, vilken avvisat förslag om sänkt matmoms.
            Jag vet också att Karl-
          </note>
          <note>
            Gösta Svenson stöder framlagda förslag om en sänkning av matmomsen.
            Han må ursäkta mig, men jag måste säga att jag här anar en s.k.
          </note>
          <note>
            brasklapp: Härtill är jag nödd och tvungen. Jag vet att det inte
            är fint att antyda någonting sådant. Med tanke på historien är
            den misstanken dock rimlig.
          </note>
          <note>
            Mot denna bakgrund är det högst beklagligt att utskottets majoritet
            inte har tillstyrkt motion Sk8
          </note>
          <note>
            som vi i vänsterpartiet har väckt. I denna motion hemställer
            vi om ett tillkännagivande om att prisutvecklingen skall följas.
            Karl-Gösta Svenson säger ju att utfallet av en sänkning blir lägre
            priser.
          </note>
          <note>
            Vissa köpmannaorganisationer har utlovat prisstopp. Å andra sidan
            har man ju redan höjt priserna. Således kan man höja priserna.
            Det är helåret som är intressant.
          </note>
          <note>
            Jag vill att Karl-Gösta Svenson reder ut detta och talar om varför
            vänsterpartiets yrkande inte skall godkännas. Det kan ju hända
            att ett parti som Ny
          </note>
          <note>
            Demokrati -- från det hållet sägs det ju att man är intresserad
            av riktigt pressade priser och av mer konkurrens -- rent av stöder
            ett yrkande av det här slaget.
          </note>
          <note>
            Då skulle regeringen tappa majoritet, och det skulle regeringen
            inte tycka om. Jag tror att det ligger i Karl-Gösta Svensons egenintresse
            att reda ut varför regeringen inte skall få tillkännagivande om
            att bedriva hård priskontroll på marknaden.
          </note>
          <note>
            Annars kan det hända att jag senare bryter ut yrkandet från mom.
            8 och gör det till ett separat yrkande. Då kan det hända att socialdemokraterna
            och Ny Demokrati stöder ett sådant yrkande. Det vore olyckligt
            för regeringen, men lyckligt för mig.
          </note>
          <note>
            Anf. 58 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! Jag lovade återkomma till Lars
          </note>
          <note>
            Bäckström när det gäller den generella momssänkningen och förhållandet
            till Danmark.
          </note>
          <note>
            Danmark har nu höjt sin mervärdeskattenivå till
          </note>
          <note>
            25 %, alltså densamma som vi har i dag. När den europeiska gemenskapen
            är ett faktum kommer man i en situation att man förlorar marknadsandelar
            om man inte sänker nivån återigen. Tyskland, som Danmark har som
            sin närmaste granne i söder och som är medlem i EG
          </note>
          <note>
            där man inte har några gränskontroller mellan länder från den
            1 januari 1993, har en generell nivå på 15 % och för livsmedel
            7 %. Då har det danska näringslivet inte särskilt lätt att konkurrera
            med en fortsatt nivå på 25 %.
          </note>
          <note>
            Detsamma gäller Sverige. Vi kan alltså inte ha kvar en mervärdeskattenivå
            på 25 % och klara konkurrensen gentemot vår omvärld, framför allt
          </note>
          <note>
            Tyskland och andra EG-länder, där momsnivån är betydligt lägre.
            Därför har utskottet den uppfattningen -- och den delas av regeringen
            -- att det är nödvändigt att sänka den generella momsen.
          </note>
          <note>
            Jag sade i mitt huvudanförande att det är nödvändigt att vi i
            denna specifika diskussion om turistnäringen ser på utvecklingen
            och konkurrensmöjligheterna även framdeles med tanke på den nivå
            som vi nu kommer att fatta beslut om, alltså 18 %, i förhållande
            till vad som gäller i andra länder, framför allt EG-länderna.
          </note>
          <note>
            Beträffande SPK och ökad konkurrens förutsätter jag att Ny Demokrati
            delar regeringens uppfattning att konkurrens är bra, att konkurrens
            är bra också för konsumenterna. En ökad konkurrens ger lägre priser.
            Vi har en myndighet, statens pris- och konkurrensverk, som skall
            följa effekterna i det svenska samhället. Det är självklart att
            regeringen då har möjlighet att följa utvecklingen. Man behöver
            inte tillkännage regeringen detta i något avseende, därför har
            vi avvisat det förslag som vänsterpartiet har lagt.
          </note>
          <note type="speaker">
            Anf. 59 LARS BÄCKSTRÖM (v) replik:
          </note>
          <note>
            Herr talman! Karl-Gösta Svenson har den ståndpunkten att danskarna
            måste sänka sin mervärdebeskattning. Den ståndpunkten delas inte
            av danskarna. Anders Fogh Rasmunssen från venstre och den konservative
            finansministern
          </note>
          <note>
            Henning Dyremose säger att en höjning inte försvårar Danmarks
            EG-anpassning. Nu tror jag att de konservativa kan ta i, de gör
            det ibland, både när det gäller hur enkelt det är att höja den
            och hur enkelt det är att sänka den. Jag tror att man, det har
            jag sagt många gånger, klarar en skillnad på fem sex procentenheter.
            Vad gäller export är det inga problem, för man drar av skatten
            precis som man gör i dag. Men det är problem just när det gäller
            gränshandeln. Där klarar man som sagt fem sex procentenheters
            skillnad, och vi har Danmark mellan oss och Europa.
          </note>
          <note>
            Vi i vänsterpartiet har ingenting emot att man sänker mervärdebeskattningen
            och tar igen på något annat sätt, t.ex. i form av progressiv inkomstbeskattning
            eller företagsbeskattning.
          </note>
          <note>
            Kommissionären för skattefrågorna har sagt att man inom EG kanske
            vill ha en harmonisering vad gäller bolagsbeskattningen, en minimigräns.
            Då skulle Sverige tvingas att höja sin bolagsskatt, eftersom inget
            EG-land har så låg bolagsbeskattning som Sverige. Så vi kanske
            kan finansiera en sänkning på det sättet. I så fall har jag ingenting
            emot det. Därför har vi ett yrkande om fortsatt sänkning av momsen.
          </note>
          <note>
            Det intressanta i det Karl-Gösta Svenson sade var det som gällde
            den generella sänkningen, att den skall vara selektiv. Jag är
            väldigt intresserad av att få veta hur den kommer att se ut. Vi
            säger i vårt yrkande under mom. 8 att man skall ge ett tillkännagivande
            till regeringen om prisövervakning och kontroll för att se till
            att det här kommer ut. Om vi är överens i sak att det är bra att
            se till detta, varför skall ni då gå emot förslaget?
          </note>
          <note>
            Misstanken växer i styrka att effekten blir den att det inte
            blir några prissänkningar inom handeln, därför är det ingen idé
            med att sänka momsen selektivt på maten, utan man går den generella
            vägen. Därför är det ingen idé med att lägga fördelningspolitiska
            aspekter på mervärdesbeskattningen. Då får moderaterna det de
            ville från början, om de kan bevisa efter det här året att det
            inte blev någon prissänkning på maten.
          </note>
          <note>
            Det försvann i hantering och administration.
          </note>
          <note>
            Det är viktigt att vi nu får sänkta priser. Det kunde vi ha fått
            mer effektivt om vi hade fattat beslut om detta i våras. Att säga
            nu att det finns en majoritet för det är fel. Alla visste väl
            före valet att så drastiska kastningar blir det inte i majoritetsförhållandena,
            att moderaterna kunde räkna med egen majoritet. Inte ens moderaterna
            trodde det. Hade vi som sagt fattat beslutet i våras, hade vi
            legat bättre till. Det är i och för sig en förfluten chans, men
            försitt inte chansen en gång till utan tillstyrk nu från alla
            partier vårt yrkande om tillkännagivande!
          </note>
          <note>
            Anf. 60 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! Den borgerliga regeringen har ett litet budskap.
            Vi vill sänka skattetrycket. Vi vill inte omfördela skatten, utan
            vi vill sänka skatterna. Vi vill i första hand sänka de skatter
            som hämmar tillväxten. Det är den nya regeringens politik.
          </note>
          <note>
            När det gäller den generella momsnivån måste vi anpassa oss till
            vad som gäller i omvärlden för att kunna konkurrera på någorlunda
            lika villkor. Jag är överens med Lars Bäckström om att vi kan
            ha en skillnad på nivån på ca 5 procentenheter. Det finns utredningar
            och undersökningar utförda i bl.a.
          </note>
          <note>
            USA som visar att man mellan olika stater kan ha en skillnad
            på mervärdeskatten på ungefär 5 %
          </note>
          <note>
            utan att negativa effekter uppstår. Därför har vi sagt att vi
            skall komma ner på en generell momsnivå på 18--20 %. Det är målsättningen
            för den nya borgerliga regeringen.
          </note>
          <note>
            Beträffande ökad konkurrens vill vi inte ha några ytterligare
            regleringar som vi behöver skriva regeringen på näsan på, utan
            utvecklingen följs genom SPK. I övrigt har vi sagt i propositionen
            om en ny småföretagarpolitik att vi vill ha effektivare konkurrens.
            Vi skapar också möjligheter till fri etablering inom handeln genom
            att ändra plan- och bygglagens bestämmelser, också detta för att
            skapa ökad konkurrens. Vi vill inte ha nya regleringar.
          </note>
          <note>
            Lars Bäckström flörtade med Ny Demokrati och sade att Ny Demokrati
            skulle hjälpa till att rösta fram regleringar i det här avseendet.
            Vi öppnar i stället och ger nya möjligheter för ökad konkurrens
            genom att ändra plan- och bygglagen. Regeringen kommer med ett
            förslag till våren om en effektivare konkurrens till konsumenternas
            bästa.
          </note>
          <note>
            Andre vice talmannen anmälde att Lars Bäckström anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 61 IVAR FRANZÉN (c):
          </note>
          <note>
            Herr talman! Det är intressant att konstatera att det i huvuddragen
            finns en total enighet i riksdagen om sänkningen av mervärdeskatten
            på livsmedel, hotell- och restaurangnäring, camping, resor och
            skidliftar. För ett år sedan var detta en högst osannolik situation.
            Centern och vänstern var i princip ensamma om att driva frågan
            om sänkt moms på de nu aktuella områdena.
          </note>
          <note>
            Orsaken till framgången är inte enbart en trägen och konsekvent
            kampanj, som centern har drivit, utan kanske i första hand den
            breda folkliga förankring, den logik och det förnuft som präglar
            dagens beslut om momssänkning. Det var folkviljan som fick socialdemokraterna
            att svänga.
          </note>
          <note>
            Det är folkviljan som har fått folkpartister och moderater att
            acceptera ett beslut som de under lång tid har kritiserat. Dagens
            beslut är ett tydligt bevis för att demokratin/folkstyret har
            fungerat.
          </note>
          <note>
            Som centerpartist är jag extra glad för detta, eftersom vi i
            centern tidigt blev medvetna om såväl logiken och förnuftet som
            folkviljan i denna fråga.
          </note>
          <note>
            Fördelningspolitiskt är momssänkningen på livsmedel och resor
            mycket viktig. I en situation då flertalet andra skattesänkningar
            motiveras av nödvändigheten att värna Sveriges konkurrenskraft,
            skapa förutsättningar för en positiv utveckling av näringslivet
            och skapa fler sysselsättningstillfällen, är det extra viktigt
            med det fördelningspolitiska inslaget i skattesänkningen. Vi i
            centern -- det vet alla -- vill sänka momsen än mer, men vi accepterar
            att statens minst sagt ansträngda ekonomi inte ger utrymme för
            ytterligare skattesänkningar.
          </note>
          <note>
            Sänkningen av den s.k. turistmomsen är inte på samma sätt fördelningspolitiskt
            motiverad. Motivet är helt enkelt att den höga turistmomsen är
            en dålig affär för alla parter. Om sänkningen är tillräcklig för
            att få balans i affärerna kan självklart diskuteras, och det har
            gjorts här i dag. Men ur administrativ synpunkt kan vi inte acceptera
            mer än två momssatser, och då måste turistmomsen ligga på samma
            nivå som livsmedelsmomsen.
          </note>
          <note>
            Jag vill också peka på att vi i Sverige har en mycket låg inflation.
            Tittar vi på det korta, mer nära perspektivet, tre fyra månader,
            finner vi att den ligger på 3--4 %. Allt talar för att vi kommer
            att ha en låg inflation även under det kommande året.
          </note>
          <note>
            Detta innebär internationellt sett en klart förstärkt konkurrenskraft.
            Momssänkningen plus den låga inflationen ger turistnäringen en
            internationellt sett ökad konkurrenskraft i storleksordningen
            10 %.
          </note>
          <note>
            Jag tror att det viktiga nu är att näringen går ut och marknadsför
            att det nu är billigare i Sverige. Siffran
          </note>
          <note>
            10 % är en relativt sannolik siffra, kanske t.o.m.
          </note>
          <note>
            något underskattad. Med Bert Karlssons räknesätt betyder det
            ca 25 % lägre arbetskostnader i näringen, vilket inte kan vara
            helt betydelselöst.
          </note>
          <note>
            Socialdemokraternas tröghet är obegriplig. Deras motiv för att
            inte vara med på sänkningen av turistmomsen är att det inte är
            100-procentigt bevisat hur skadlig den höga turistmomsen är.
          </note>
          <note>
            Socialdemokraternas handlingskraft kan beskrivas med det gamla
            ordstävet ''Medan gräset växer, dör kon''. Om den socialdemokratiska
            reservationen skulle bli riksdagens beslut, skulle det antagligen
            innebära någon eller några miljarder i ökat underskott i bytesbalansen
            och något eller några tusen fler arbetslösa. Det måste kännas
            underligt för en partiföreträdare som faktiskt har skäl att hävda
            att partiet värnar om sysselsättningen, om stabiliteten och om
            balansen i vår ekonomi.
          </note>
          <note>
            Jag kommer sedan till den lilla trätan om huruvida regeringen
            eller oppositionen är bäst på att se till den viktiga saken att
            konsumenterna får del av momssänkningen i form av lägre priser.
            I sak säger majoritet och opposition samma sak här. Det kan möjligen
            vara lyckligt för Lars Bäckström att få en viss röstning här i
            kammaren. Men jag vill fråga
          </note>
          <note>
            Lars Bäckström: Har det någon betydelse för konsumenterna? Jag
            tror inte det. Där blir effekten mycket liten, eftersom detta
            intresse är gemensamt. Framför allt är det konkurrensen som ser
            till att den sänkta momsen slår igenom i lägre priser.
          </note>
          <note>
            Harry Staaf och jag har fogat ett särskilt yttrande till betänkandet.
            Det gäller Karin Israelssons och
          </note>
          <note>
            Rune Thoréns motion om höjningen av alkoholskatten med 7 %. Vi
            vet att prisinstrumentet är en hörnsten för att nå den av riksdagen
            beslutade målsättningen att fram till år
          </note>
          <note>
            2000 sänka alkoholkonsumtionen med minst 25 %.
          </note>
          <note>
            Skatten på alkohol har inte höjts sedan våren 1990, vilket innebär
            en relativ prissänkning. Denna förstärks nu genom momssänkningen
            på restaurangtjänster. Därför är en höjning av alkoholskatten,
            som jag personligen ser det, väl motiverad. Det är dock rimligt
            att detta prövas i pågående budgetarbete. Då Harry Staaf och jag
            förutsätter att regeringen kommer med förslag om justering i den
            kommande budgeten, har vi avstått från att yrka bifall till motionen.
          </note>
          <note>
            Med detta, herr talman, yrkar jag bifall till hemställan i betänkande
            SkU5 och avslag på samtliga reservationer och särskilda meningsyttringar.
          </note>
          <note type="speaker">
            Anf. 62 LARS BÄCKSTRÖM (v) replik:
          </note>
          <note>
            Herr talman! Varje gång vänsterpartiet har motionerat om sänkt
            moms på mat, har vi haft med ett yrkande om tillkännagivande,
            så att momssänkningen verkligen skall leda till sänkta priser.
            Nu säger Ivar Franzén att sådana yrkanden inte behövs.
          </note>
          <note>
            Jag har läst centerpartiets motioner om sänkt moms på mat. Varje
            gång har centern haft med någon typ av tillkännagivande om prisövervakning,
            att man skall uppdra eller ge regeringen till känna, så att det
            verkligen leder til sänkta livsmedelspriser. Det var i så fall
            en sådan där överloppsgärning från centerns sida. Nej, det tror
            jag inte att det var. Centern drev en klok politik i matmomsfrågan,
            och vi gjorde detsamma.
          </note>
          <note>
            Framför allt är det klokt att ha sådana här tillkännagivanden
            när det så att säga är vargen som skall vakta lammen. Nu gör jag
            en sådan där djurliknelse som jag inte är riktigt bra på, men
            jag har i alla fall inga personer med. Det är dock två partier
            som har gjort sig kända för att kämpa mot sänkt matmoms som nu
            skall genomdriva den.
          </note>
          <note>
            Dessa båda partier är ansvariga för finanserna och skattefrågorna.
            Ivar Franzén får ursäkta, jag tror på centerpartiets helhjärtade
            stöd för sänkt matmoms, men jag är inte lika övertygad om att
            moderata samlingspartiet vill driva den här frågan med samma frenesi
            eller att regeringen i dess helhet verkligen kommer att ge priskontrollen
            kraftfullt till känna till statens prisoch konkurrensverket.
          </note>
          <note>
            Därför tror jag att kammaren bör bifalla vänsterpartiets yrkande
            om priskontroll, så att den inte faller bort i handelns transaktionskostnader.
          </note>
          <note type="speaker">
            Anf. 63 IVAR FRANZÉN (c) replik:
          </note>
          <note>
            Herr talman! Jag har självfallet förståelse för att
          </note>
          <note>
            Lars Bäckström inte över en natt kan ha förtroende för en ny
            regering. Det må vara motivet för att han inte kan läsa in det
            jag på ett självklart sätt läser in i det som står i majoritetens
            yttrande. Det är viktigt att momssänkningen kommer konsumenterna
            till del genom sänkta priser, att regeringen kommer att utnyttja
            de instrument den har för detta och vidta de åtgärder som behövs.
          </note>
          <note>
            Det behövs inte några ytterligare tillägg för att detta skall
            följas upp så väl det nu är möjligt. Att krångla till det med
            ytterligare byråkrati kommer sannolikt att delvis sätta konkurrensinstrumentet
            ur spel. Därför är jag t.o.m. rädd för att det kanske blir sämre
            för konsumenterna, Lars Bäckström, om vänsterpartiets förslag,
            med de krav det innebär, slår igenom. De får högre priser. Den
            risken tycker jag absolut inte att kammaren skall ta. Det är faktiskt
            viktigare att konsumenterna får fördelar än att Lars Bäckström
            får det.
          </note>
          <note type="speaker">
            Anf. 64 LARS BÄCKSTRÖM (v) replik:
          </note>
          <note>
            Herr talman! Jag är ett slags konsument jag med och det är även
            Ivar Franzén. Det som gynnar konsumenterna, gynnar oss.
          </note>
          <note>
            Vi skall inte ha byråkrati, självfallet icke. Det är en styggelse.
            Det är bra med konkurrens på livsmedelsområdet. Det beror inte
            bara på matmomsen att vi har så höga livsmedelspriser. Det beror
            på andra faktorer också. Jag vet att det behövs en ny konkurrenslagstiftning,
            som lättar upp kartellbildningar, oligopol, bruttopriser, cirkaprislistor,
            m.m., för att få ned priserna. Det är sant. Men regeringen --
            den regering som Ivar
          </note>
          <note>
            Franzén stöder -- håller ju på att dra tillbaka en rad av de
            krav som skulle ha betytt hårdare och tuffare konkurrens.
          </note>
          <note>
            Vad jag nu säger här förutsätter inte mer byråkrati.
          </note>
          <note>
            Det är helt enkelt så att statens pris- och konkurrensverk undersöker
            hur de olika handelsleden utnyttjar den sänkta mervärdeskatten
            på livsmedel. Det är ju inte byråkrati, det är inga tvingande
            regler jag talar om, utan det är kartläggningar och undersökningar.
            Det är dem som jag vill garantera, som jag vill att jag som riksdagsledamot
            skall få på bordet. Vi har ju inte fått några konsekvensanalyser
            av den tidigare regeringens propositioner, och inte av den här
            regeringens. Det har varit dåligt med uppföljningar. Det viktiga
            är att politikerna tar ett ökat grepp om uppföljningen och kontrollen
            av politikernas beslut. Det är vi överens om rent generellt. Varför
            då inte vara överens även i det här konkreta fallet? Politikerna
            skall fatta beslut och sedan följa upp verkställigheten -- det
            är vad jag yrkar på.
          </note>
          <note type="speaker">
            Anf. 65 IVAR FRANZÉN (c) replik:
          </note>
          <note>
            Herr talman! Ju mer Lars Bäckström fjärmar sig från kraven på
            ytterligare reglering och byråkrati, desto mer självklart blir
            det att det inte behövs något utöver vad som står i majoritetens
            betänkande.
          </note>
          <note>
            Andre vice talmannen anmälde att Lars Bäckström anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 66 IAN WACHTMEISTER (nyd):
          </note>
          <note>
            Herr talman! Vi har här fått en del intressant information till
            livs. Vi har fått lära oss att Lars
          </note>
          <note>
            Bäckström är en skvader och inte finns, enligt egen utsago --
            och det ger oss vissa förhoppningar om att det snart kommer att
            gälla hela vänsterpartiet. Vi har fått lära oss att Bo Forslund
            är en krokodil, och att min radarpartner, herr Karlsson från Skara,
            är en struts -- allt medan svenska folket åker utomlands och folkpartiet
            mår dåligt.
          </note>
          <note>
            Jag vill säga till alla här i Noaks ark att ni lever farligt.
            Som en av de få som tillbringar sitt liv ovan jord -- jag har
            nämligen mitt kontor i
          </note>
          <note>
            Brandkontoret här på andra sidan gatan och måste färdas ute i
            luften när jag skall hit -- kan jag berätta från verkligheten
            där ute, att där finns ett stort plakat där det står: ''Kunde
            vi bygga riksdagshuset så kan vi också riva det.'' Det är fråga
            om byggarbetare där borta som det är full fart på.
          </note>
          <note>
            Herr Karl-Gösta Svenson kan vara lugn i mitt fall.
          </note>
          <note>
            Jag har inga karuseller, jag äger inga berg- och dalbanor. Jag
            går rätt ofta på restaurang, men jag hoppas att det inte är till
            nackdel för en riksdagsman. Givetvis kan jag sluta även med det
            om herr Svenson så önskar. Men jag har levt i verkligheten i 58
            år, och det kan kanske ha en viss tyngd.
          </note>
          <note>
            Herr talman! Inför denna sprängfyllda kammare, som inte tänker
            på något annat än hur man kan göra det bättre för Sverige och
            för svenskarna, inför denna politiska hierarki, som alltid väljer
            det bästa förslaget, varifrån det än kommer -- eller hur, herr
            talman? -- inför denna utvalda samling, som avlönas av folket
            för att göra sitt bästa för folket, där folkviljan dock representeras
            av centern, fick vi just lära oss, vilket ju vore en förenkling
            i och för sig; inför denna samling som givetvis aldrig skulle
            kunna dribbla eller dagtinga med sitt samvete, i varje fall inte
            med andras, denna samling som är så djupt bekymrad och ekonomiskt
            påläst att man nästan faller i skakningar när man tänker på att
            2:75
          </note>
          <note>
            kr. om dagen skulle kunna ges till ett barn, en samling som fascineras
            av ett budgetunderskott vars storlek man inte ens vet, inför dessa
            valda ombud för Sveriges folk, som vet att politik är attsatser
            och s.k. klämmar -- eller klämmor kanske det heter; på franska
            heter det fortfarande ''klem'' --
          </note>
          <note>
            och som vet att motioner egentligen bara är till för att röstas
            bort; kort sagt, inför denna riksdag, eller åtminstone inför dess
            stenografer -- och i en kammare där det i vanlig ordning finns
            litet mer folk på läktaren än i själva salen -- vill jag lämna
            ett skakande budskap.
          </note>
          <note>
            Men dessutom måste jag be att till protokollet få antecknat att
            vad jag hittills har sagt är ironiskt.
          </note>
          <note>
            Det är ett påpekande som jag gör för att inte i de historiska
            riksdagsarkiven framstå som allmänpolitiskt naiv.
          </note>
          <note>
            Nu kommer jag till mitt skakande budskap.
          </note>
          <note>
            Turistmomsen är så dum att den förmodligen är det dummaste som
            Sveriges riksdag hittat på. Den har bara förlorare: tiotusentals
            människor utan arbete, tusentals företag i konkurs -- och ett
            ovisst antal miljarder har svenska staten gått miste om. Det är
            ett slående bevis på att politiska beslut kan bli hur dåliga affärer
            som helst för Sverige. Hur magnifikt det statiska politiska resonemanget
            kan låta har bl.a. herr Forslund, socialdemokrat, visat i den
            här debatten. Sedan kom herr Svenson och talade om att det inte
            fanns någon dynamik. Jag skall återkomma till det.
          </note>
          <note>
            Att turistmomsen nu i vissa delar -- obserevera: inte alls i
            sin helhet -- skulle sänkas från 25 till 18 %, vilket propositionen
            säger, skulle definitionsmässigt betyda att riksdagen tog sitt
            näst dummaste beslut hittills. Det kunde ju vara ett fall framåt,
            kan jag förstå att en del tycker.
          </note>
          <note>
            Jag börjar mer och mer förstå varför man här är så rädd för folkomröstningar.
            Ny Demokrati har motionerat och reserverat sig, och givetvis stöder
            jag och alla andra vakna personer i den här kammaren en sådan
            reservation. En vacker dag får vi givetvis rätt även i den här
            frågan. Men det ruskiga är att turistnäringen offras på den politiska
            prestigens altare. Ekonomiskt tänkande och omsorg om Sveriges
            statsfinanser kan regeringens resonemang omöjligen handla om.
          </note>
          <note>
            Men vad kan man begära av en bransch -- nu talar jag om den politiska
            branschen -- där man inte kan skilja på kostnader och investeringar,
            och där man på sin höjd lyckas tänka ett år i taget? Vi är många
            som vet sanningen om turistmomsen och prestigespelet runt omkring
            den. Moderaterna tyckte som vi innan myglet började. Kom ihåg
            att en bra turism hjälper Sverige, hjälper svenskarna, hjälper
            svenskarnas ekonomi, hjälper Sveriges ekonomi -- och den skulle
            även hjälpa Sveriges regering.
          </note>
          <note>
            Till sist: Fanns det ingen dynamisk effekt i vårt liv, så funnes
            det över huvud taget inga företag i
          </note>
          <note>
            Sverige, utan allting skulle bestå av en massa landsting. Är
            det mot detta som dagens debatt för fram -- en lång dags färd
            mot natt?
          </note>
          <note>
            Jag yrkar alltså bifall till affärsmässighet, sunt förnuft och
            därmed Ny Demokratis reservation.
          </note>
          <note type="speaker">
            Anf. 67 LARS BÄCKSTRÖM (v) replik:
          </note>
          <note>
            Herr talman! Vi har nu åhört ett ironiskt anförande. Det är t.o.m.
            varudeklarerat, och det var ju skönt.
          </note>
          <note>
            Föregående talare, herr Wachtmeister, sade att jag är en skvader.
            Nej, jag är ingen skvader, jag är en människa herr Wachtmeister.
            Bert Karlsson kallade en annan ledamot för krokodil, Bo
          </note>
          <note>
            Forslund sade att herr Karlsson var struts, och jag sade att
            vi inte bör ha den debattonen. Vi kan gärna vara ironiska, men
            jag tror att debatten vinner på att vi inte sätter djurepitet
            på varandra. Jag vet en rad olika djur som jag skulle kunna ta
            till för att benämna herr Wachtmeister. Han skulle kanske bli
            stolt i vissa fall och kanske litet sårad i andra fall.
          </note>
          <note>
            Jag tycker att vi skall hålla oss till saken.
          </note>
          <note>
            Herr Wachtmeister är en människa som lever i sin verklighet --
            det är riktigt -- och jag lever i en annan verklighet. Min verklighet
            är litet annorlunda. Det är litet mindre pengar, litet mindre
            av fina omgivningar, och ingen bakgrund som en chef som kan ge
            order. Det gör att jag inte blir så ironisk mot andra utan litet
            mer lyssnande. Vi har olika verklighetsbakgrund, och det gör att
            vi har olika verklighetssyn.
          </note>
          <note>
            Jag har respekt för herr Wachtmeister även om jag inte alls delar
            hans ståndpunkter. På arken vill han alltid vara kapten. När kaptenen
            ibland får för sig att åka vattenskidor blir det jobbigt för roddarna!
          </note>
          <note>
            Det är därför jag inte blir nydemokrat.
          </note>
          <note>
            Att påstå att en skattesänkning på 4 miljarder finansierar sig
            själv är skvaderpolitik. Men den som säger det kan ju vara en
            människa från verkligheten, dock en mycket speciell verklighet
            som det är ganska få förunnad att uppleva. Det om detta.
          </note>
          <note>
            Om det nu är så intressant med sakpolitik, kommer då herr Wachtmeister
            att stödja vänsterpartiets andra yrkande i vår meningsyttring
            som bygger på motion Sk8? Det påstås visst att vi i sak är överens.
          </note>
          <note>
            Kommer ni då att stödja yrkandet? Det vore intressant att få
            veta.
          </note>
          <note>
            Ni i Ny Demokrati säger er stå för sunt förnuft och att inte
            låta prestigen råda. Då kan vi vara överens.
          </note>
          <note>
            Vi i vänsterpartiet går er delvis till mötes när det gäller turistmomsen,
            men vi går inte lika långt. Men nöjer ni er med det näst bästa?
            Ni som är så sakliga!
          </note>
          <note>
            Kan ni inte få allt kan ni nöja er med hälften, nämligen ett
            tillkännagivande att man bör se över detta och kanske sänka den
            ytterligare. Ni som är sakpolitiker -- kommer ni att stödja sakpolitiska
            yrkanden, eller väljer ni demonstrationspolitikerns roll uppe
            i utkiken?
          </note>
          <note>
            Anf. 68 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Jag förstår nu att det har övergått till hästhandel
            när vi nu inte fick tala om djur. Men jag kommer faktiskt inte
            att stödja herr Bäckström.
          </note>
          <note>
            Vad i övrigt gäller herr Bäckström, tycker jag det är intressant
            att han är en lyssnande person -- icke en skvader, utan en person
            -- vars kännetecken är att han lyssnar snarare än att han talar.
            Ändå är han den som talat mest här i kammaren i dag. Det måste
            betyda att andra på något sätt måste varit rent fantastiska.
          </note>
          <note>
            Vad sedan gäller mig själv får Bäckström gärna kalla mig för
            vilka djur som helst, och jag är hemskt nyfiken på att höra vilka
            djur det i så fall skulle vara. Det får vi väl strax höra. Han
            tar ju alla repliker han kan få den mannen.
          </note>
          <note>
            I detta fall handlar det faktiskt inte om vänstern, det handlar
            inte om Bäckström, och egentligen inte om djur heller, utan det
            handlar om turistnäringen.
          </note>
          <note>
            Det handlar om 230 000 arbetstillfällen, 16 000
          </note>
          <note>
            företag, eller vad det nu är, och en jättelik chans för
          </note>
          <note>
            Sverige. Det är den chansen som vi vill att man skall ta. Det
            gör man inte om man skattetynger den på det sätt som här har föreslagits.
            Detta är väldigt många människor i Sverige medvetna om. Med säkerhet
            finns mycket få av dessa inom vänsterpartiet.
          </note>
          <note type="speaker">
            Anf. 69 LARS BÄCKSTRÖM (v) replik:
          </note>
          <note>
            Herr talman! Det var inte jag som började tala om djur. Jag sade
            att vi skall undvika den debatten. Låt oss tala strikt sakligt.
          </note>
          <note>
            Ian Wachtmeister tycker att han är sakpolitiker.
          </note>
          <note>
            Han säger att jag replikerar mycket. Ian
          </note>
          <note>
            Wachtmeister är van vid en verklighet där han får tala oemotsagd,
            och det är litet knepigt att nu i stället få mötas på lika villkor.
            Det finns ingen stor orkester bakom och inga stora megafoner som
            man kan knäcka andra med på torgmötena. Detta är en ny församling
            där det råder lika villkor och är rent spel. Det är politikens
            villkor. Vi talar lika länge, och Wachtmeister har samma möjlighet
            som jag att utnyttja rättigheten att yttra sig. Det gör jag.
          </note>
          <note>
            Varsågod!
          </note>
          <note>
            Sedan till turistmomsen. Det är riktigt att den kan sänkas på
            vissa områden. Bert Karlsson sade ju att det inte var fråga om
            turistmomsen för hotell, utan för attraktionsanläggningar. Vi
            vill slopa momsen för kollektiva resor. De flesta turister reser.
            Vill Ian
          </note>
          <note>
            Wachtmeister göra detta?
          </note>
          <note>
            Återigen: Vill Ian Wachtmeister någonsin vara med och finansiera
            skattesänkningar? Jag kan tala om att de skattepolitiska förslag
            som ni har vore dödsstöten för den ekonomiska tillväxten i detta
            land. Det skulle driva upp ränteläget så att vi inte längre hade
            någon industri i det här landet. En sådan politik är tillväxtfientlig,
            den är tillväxthämmande och skadlig.
          </note>
          <note>
            Låt oss diskutera saker och ting i verklighetens värld. Där skall
            vi stanna. Vi skall inte bara tala om verkligheten, utan stå stadigt
            i den.
          </note>
          <note>
            I min hemstad byggdes tre lyxhotell, detta i en stad med dryga
            40 000 invånare. Var det turistmomsens fel? Detta var den snabbast
            expanderande sektorn i näringslivet. Var det turistmomsens fel?
            Om man växer varje dag blir det allt svårare att växa, det är
            sant. Men det är inte bara momsen det är fråga om, utan näringen
            var överetablerad och för expansiv.
          </note>
          <note>
            En åtstramning var rimlig när man för några år sedan ansåg att
            ekonomin var överhettad.
          </note>
          <note>
            Det skall heller inte finnas alltför höga skatter. Vi har från
            vårt parti sagt: Sänk mervärdeskatten för dessa varor och tjänster
            med 7 %, det är helt okej, men tala inte om helt och hållet ofinansierade
            sänkningar. Dessa 7 procentenheter är en tillräcklig påfrestning.
          </note>
          <note>
            Anf. 70 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Herr Bäckström känner nog inte riktigt min tillvaro
            om han tror att jag är van att stå oemotsagd. Det är jag faktiskt
            inte. Jag tycker det är ganska roligt att bli motsagd, gärna av
            herr
          </note>
          <note>
            Bäckström.
          </note>
          <note>
            Det finns dynamik i samhället. Det är tack vare den som vi ser
            en utveckling och det finns framgångsrika företag. Det politiska
            samtalet är mycket statiskt. Man talar om att finansiera allting
            på samma sätt vare sig det är kostnader, investeringar eller satsningar
            som man skulle tjäna mycket pengar på.
          </note>
          <note>
            När det sedan gäller frågan om att finansiera skattesänkningar,
            kommer vi i slutet av denna vecka att publicera förslag till finansieringar
            av skattesänkningar i en omfattning som vida överstiger vad regeringen
            lyckats prestera. Jag tror inte att alla av dem kommer att falla
            herr
          </note>
          <note>
            Bäckström i smaken, men vi är visst inne på att finansiera det
            som måste finansieras. Men att satsa på en sak innebär inte att
            man behöver finansiera den. Om ett företag vet att det säljer
            mer genom att t.ex. göra reklam, behöver man inte finansiera reklamen
            som sådan, eftersom man efteråt får igen hundrafalt i resultatet.
          </note>
          <note>
            Turistbranschen har mycket stora problem. Vi är till för att
            inte förvärra de problemen. Men de beslut som tidigare har fattats
            i denna kammare under förra riksmötet och nu har försvårat för
            den branschen.
          </note>
          <note>
            Andre vice talmannen anmälde att Lars Bäckström anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 71 HARRY STAAF (kds):
          </note>
          <note>
            Herr talman! Som Lars Bäckström redan har antytt har försöken
            att få till stånd en differentiering av mervärdeskatten med en
            lägre skatt på maten en mycket lång historia. För kds del började
            det redan
          </note>
          <note>
            1969 då rikstinget biföll en motion från Lars
          </note>
          <note>
            Malmbjörk om att vi skulle verka för momsfri mat.
          </note>
          <note>
            Om jag inte minns alldeles fel hade kds dåvarande partiordförande
            Birger Ekstedt redan tidigare i en utfrågning visat öppenhet för
            den tankegången.
          </note>
          <note>
            Riksdagspartierna, med undantag för dåvarande vpk, var utåt kallsinniga
            till idén. Det var först när
          </note>
          <note>
            Skärholmenfruarna började demonstrera mot de höga matpriserna
            i början av 70-talet som det blev en politisk reaktion på ett
            bredare plan.
          </note>
          <note>
            Den dåvarande regeringen valde subventionsvägen i stället för
            att sänka momsen på mat. De inhemska matproducenterna i första
            ledet var inte glada åt tanken. Man såg framtida bekymmer om subventionerna
            avvecklades. Farhågorna var inte obefogade. När subventionerna
            började avvecklas försvann t.ex. den ökade konsumtionen av mjölk
            som byggts upp genom subventionerna.
          </note>
          <note>
            Jordbrukets produktionsapparat är långsiktig, vilket tyvärr alla
            inte har klart för sig.
          </note>
          <note>
            När subventionerna var som störst utgick ungefär
          </note>
          <note>
            4,5 miljarder kronor. I dagens penningvärde motsvarar det ca
            10 miljarder.
          </note>
          <note>
            Under subventionstiden levde ändå kravet på ett lägre momsuttag
            på maten vidare. Kds ansåg att vi borde ha ungefär samma moms
            på baslivsmedel som den dåvarande restaurangmomsen. Alf
          </note>
          <note>
            Svensson hade ju möjlighet att motionera om det under sin förra
            riksdagsperiod. Då ansåg motståndarna att det var bättre med subventioner
            än med en lägre moms på maten, trots att man av budgetskäl redan
            börjat avvecklingen av subventionerna.
          </note>
          <note>
            Nu när subventionerna är helt borta kan det vara logiskt att
            pröva en annan väg som jag tror är mer hållbar, nämligen ett lägre
            skatteuttag på livsmedel.
          </note>
          <note>
            Det har den fördelen att det har ett starkt folklig stöd. Omsvängningen
            här i riksdagen kom något hastigt förra våren. Man bör ha i minnet
            att momsutredningen, som blev ett resultat av vänsterpartiets
            agerande 1982, nästan helt missförstod sin uppgift. Man försökte
            hitta argument mot en momssänkning i stället för argument. Därför
            var det litet häpnadsväckande när man utan föregående utredning
            kunde konstatera att det förra våren ändå fanns en majoritet här
            i riksdagen för en lägre livsmedelsmoms. Nu har tanken mognat
            och alla accepterar en differentierad moms.
          </note>
          <note>
            Jag tror att denna differentiering är bra. Den kommer att öka
            förståelsen för skattesystemets uppbyggnad eftersom det är fördelningspolitiskt
            riktigt att ha en lägre moms på maten. Det är också bra att den
            här differentieringen kommer att omfatta reseverksamhet, dvs.
            personresor.
          </note>
          <note>
            Karin Israelsson och Rune Thorén har väckt en motion om en allmän
            höjning av alkoholpriserna med 7 %. Detta motionskrav är befogat.
            Ivar
          </note>
          <note>
            Franzén och jag har i ett särskilt yttrande framfört vår åsikt
            att alkoholpriserna bör höjas. Vi förutsätter att regeringen kommer
            att ta upp den här frågan i budgetpropositionen, och därför, herr
            talman, ber jag att få yrka bifall till utskottets förslag.
          </note>
          <note type="speaker">
            Anf. 72 LARS BÄCKSTRÖM (v) replik:
          </note>
          <note>
            Herr talman! Vänsterpartiet, som då hette vänsterpartiet kommunisterna,
            stödde 1982 en momshöjning för att strama åt i ekonomin.
          </note>
          <note>
            Däremot såg vi till att ingen del av denna höjning togs ut på
            livsmedel. Det var vår huvudparoll att sänka momsen på mat.
          </note>
          <note>
            Rent fördelningspolitiskt innebär en allmän momshöjning att grupper
            som är bidragsberoende kompenseras. Utsatta grupper som pensionärer
            får ju automatiskt kompensation för momshöjningen.
          </note>
          <note>
            I och med att KPI stiger, så stiger basbeloppet. Det var fördelningspolitiskt
            ganska perfekt att öka överföringarna till barnfamiljer på livsmedelssubventionerna
            samt ge de andra grupperna kompensation via de inkomstprövade
            bidragssystemen. Det är en uppgörelse som vi står för än i dag.
          </note>
          <note>
            Sedan var det andra majoriteter som tog bort livsmedelssubventionerna.
            Dessa hade behövts.
          </note>
          <note>
            Men nu har vi fått den här saken. Vi får se om vi kan gå vidare
            och se om kristdemokraterna står pall för att driva fördelningspolitik.
            Det är mer tvivelaktigt när man ser alla de skattesänkningar som
            genomförts under denna höst.
          </note>
          <note type="speaker">
            Anf. 73 HARRY STAAF (kds) replik:
          </note>
          <note>
            Herr talman! Herr Bäckström, det kan faktiskt vara så att om
            man lyckas få fart på hjulen i Sverige har vi möjligheter att
            driva en fördelningspolitik.
          </note>
          <note>
            Om vi skulle hamna i ett läge där vi inte har någon tillväxt
            blir det betydligt kärvare, Lars Bäckström, att driva en fördelningspolitik.
          </note>
          <note>
            Jag sade nog i mitt anförande att jag ansåg att det var bättre
            att ha en sänkt livsmedelsmoms än att ha subventioner, och det
            står jag fast vid.
          </note>
          <note type="speaker">
            Anf. 74 LARS BÄCKSTRÖM (v) replik:
          </note>
          <note>
            Herr talman! Det är alldeles riktigt som Harry
          </note>
          <note>
            Staaf säger, att det är bättre att vara rik och frisk än att
            vara fattig och sjuk. Det är bättre att ha tillväxt än att inte
            ha tillväxt. Jag tror inte att det finns några andra än mycket
            extrema miljövänner i någon extrem ytterlighetsgrupp som tycker
            att det är bra om vi inte har någon tillväxt.
          </note>
          <note>
            Vi är för sänkt moms på livsmedel. Vi var först med att driva
            det. Sedan fick vi en bred opinion för det.
          </note>
          <note>
            Vi driver också en politik för tillväxt, men vi vill inte skapa
            tillväxt genom ofinansierade skattesänkningar. Det är på sikt
            tillväxtbromsande.
          </note>
          <note type="speaker">
            Anf. 75 PETER KLING (nyd):
          </note>
          <note>
            Herr talman! Jag skall nu tala litet grand om hotelloch restaurangmomsen.
            Ny Demokrati nämner ofta ordet verkligheten i sina framträdanden.
            Vad menar vi då med verkligheten? När viktiga beslut fattas i
            näringslivet präglas dessa ofta av en stor portion sunt förnuft
            och givetvis också av kunskap.
          </note>
          <note>
            Detta sunda förnuft, dvs. anknytning till verkligheten, används
            alltför sällan när beslut fattas i denna kammare. Här präglas
            tyvärr ofta besluten av prestige samt av blockpolitiken.
          </note>
          <note>
            Herr talman! Ledamöter av denna riksdag! Detta kan vi nu ändra
            på i dag genom att använda vårt sunda förnuft och rösta för en
            återgång till 12,87 %
          </note>
          <note>
            när det gäller momsen för hotell- och restaurangnäringen.
          </note>
          <note>
            Alla här i denna kammare vet att höjningen från
          </note>
          <note>
            12,87 till 5 % har lett till följande fyra faktorer.
          </note>
          <note>
            För det första har uppemot 13 000 människor mist sina arbeten.
          </note>
          <note>
            För det andra har närmare 1 000 företag gått i konkurs.
          </note>
          <note>
            För det tredje har statskassan tappat inkomster på mellan 2 och
            4 miljarder kronor enligt olika beräkningar.
          </note>
          <note>
            För det fjärde har den svarta sektorn ökat markant inom denna
            bransch.
          </note>
          <note>
            De fyra punkter som jag nu räknade upp beror till största delen
            på den sanslösa momshöjningen. Vi vet att även faktorer som Kuwaitkriget
            och lågkonjunkturen i viss mån påverkat denna utveckling inom
            hotell, och restaurangnäringen.
          </note>
          <note>
            Herr talman! Ledamöter! Jag vädjar nu till er att ni med hjälp
            av det sunda förnuftet röstar för en återgång till den gamla momsnivån
            på 12,87 %. Om ni mot förmodan röstar emot detta sunda förnuft
            är jag säker på att de 13 000 människor, de 1 000
          </note>
          <note>
            företag som gått i konkurs, de ca 5 miljoner skattebetalare som
            mist mellan 2 och 3 miljarder av sin gemensamma kassa, dvs. statskassan,
            samt de företag som försöker att konkurrera med den ökande svarta
            marknaden fortfarande skulle säga att vi riksdagsledamöter inte
            tillhör verkligheten.
          </note>
          <note>
            De skulle säga att vi inte använder det sunda förnuftet och att
            vi lever i en s.k. isolerad värld.
          </note>
          <note>
            Sedan vill jag säga några ord om alkoholskatten som man föreslagiat
            skall höjas. Om man höjer den nu leder det till att Systembolaget
            säljer mindre.
          </note>
          <note>
            Det kan jag mycket väl hålla med om. Men den illegala hanteringen
            skulle öka markant i samma takt som vi höjer skatterna. Vill riksdagen
            ha en ökad svart sektor även inom alkoholområdet skall man höja
            skatten där.
          </note>
          <note>
            Med detta anförande, herr talman, vill jag yrka bifall till reservation
            nr 2 samt avslag på propositionen i motsvarande delar.
          </note>
          <note>
            Anf. 76 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! Vi tillhör i hög grad verkligheten. Vi befinner
            oss i en situation med ett mycket svårt budgetläge. Därför ställer
            det mycket stora krav på regeringen och på utskottsmajoriteten
            att vi ser till att de skattesänkningar vi föreslår är finansierade.
          </note>
          <note>
            I en sådan situation krävs det att man har en budgetpolitik med
            ansvar. Jag vill göra gällande att regeringen företräder en sådan
            åsikt, en sådan syn och en sådan handling. Detta får annars effekten
            att vi får nya valutaproblem. Då stiger räntenivån igen, tillväxten
            sjunker, arbetslösheten ökar och turistnäringen, liksom alla andra
            näringar tillhör förlorarna vid en sådan politik. En sund tillväxtfrämjande
            skattepolitik kräver att vi också samtidigt sänker utgifterna
            för staten.
          </note>
          <note type="speaker">
            Anf. 77 PETER KLING (nyd) replik:
          </note>
          <note>
            Herr talman! Karl-Gösta Svenson talade om att vi måste finansiera
            samtliga förslag. Vi menar att det om man återgår till momsnivån
            12,87 % för hotelloch restaurangbranschen blir en dynamisk effekt.
          </note>
          <note>
            Jag har just i fyra punkter förklarat hur mycket statskassan
            har förlorat på den idiotiska momshöjningen.
          </note>
          <note>
            Vi har stött flera förslag från regeringshåll vilka inte varit
            kopplade till finansiella åtgärder. Man har i stället pekat på
            dynamiska effekter, och det gör också vi i samband med denna momssänkning.
          </note>
          <note>
            Anf. 78 KARL-GÖSTA SVENSON (m)
          </note>
          <note>
            replik:
          </note>
          <note>
            Herr talman! Självfallet blir det dynamiska effekter. Regeringen
            och utskottsmajoriteten föreslår en sänkning av turistmomsen för
            att skapa bättre förutsättningar för branschen. Den kan härigenom
            konkurrera på ett bättre sätt än den kan göra i dagsläget, med
            den höga skatt som för närvarande tas ut.
          </note>
          <note type="speaker">
            Anf. 79 LARS BÄCKSTRÖM (v) replik:
          </note>
          <note>
            Herr talman! Jag skulle ha kunnat begära ordet för ett anförande,
            men det blir kortare med en replik.
          </note>
          <note>
            Jag tror att Ian Wachtmeister, också han förträdare för Ny Demokrati,
            svarade på en fråga som jag ställde, men jag vill kontrollera
            att så var fallet, för att det inte skall bli några missförstånd
            senare.
          </note>
          <note>
            I vår motion Sk8 har vi anfört att det behövs en prispress och
            att monopol och oligopol inom livsmedelsbranschen bör brytas upp.
            Vi har i en meningsyttring begärt ett tillkännagivande om detta.
            Det har sedan tagits upp av socialdemokraterna, som sammanfört
            motionens yrkanden nr 2 och 3. Törhända kunde Ny
          </note>
          <note>
            Demokrati stödja yrkande 2 angående åtgärder från statens pris-
            och konkurrensverk för att tillse att momssänkningen leder till
            prissänkningar.
          </note>
          <note>
            Om jag kan få svar på den frågan -- kontrollerbart --
          </note>
          <note>
            vet jag hur jag skall göra: om Ny Demokrati stödjer yrkande 2
            i motion Sk8, hemställer jag att riksdagen med bifall till motion
            Sk8 yrkande 2 som sin mening ger till känna vad i motionen anförts
            angående priskontroll. Detta innebär ett utbrytande av en del
            av yrkandet i den socialdemokratiska reservationen nr 4.
          </note>
          <note>
            Jag tror att det är viktigt för kammarens handläggning att vi
            får ett entydigt svar på denna fråga. Det kan i så fall leda till
            att vi får en majoritet i kammaren. Eftersom Ny Demokrati är ett
            parti som alltid sätter sakfrågorna i högsätet och inte ägnar
            sig åt trixande och finter, är detta en mycket intressant fråga.
          </note>
          <note>
            Tiden tillåter inte att jag går närmare in på frågan om turistmomsen,
            men också i den frågan kunde
          </note>
          <note>
            Ny Demokrati ha stött meningsyttringen från vänsterpartiet, där
            det talas om behovet av att snabbt få fram nya åtgärder på turistområdet.
            Ett prestigelöst parti skulle naturligtvis ha kunnat sy ihop en
            kompromiss, men det är kanske viktigare att markera särmening
            för Ny Demokrati än att söka största möjliga enighet. Det är Ny
            Demokratis val.
          </note>
          <note type="speaker">
            Anf. 80 PETER KLING (nyd) replik:
          </note>
          <note>
            Herr talman! Lars Bäckström har tidigare fått ett svar på detta:
            Vi kommer inte att stödja ert yrkande nr 2. Vi vill visserligen
            ha ett starkt SPK, men det gäller över hela branschskalan.
          </note>
          <note type="speaker">
            Anf. 81 LARS BÄCKSTRÖM (v) replik:
          </note>
          <note>
            Herr talman! Vi kan nu se att vi har fått ett nytt, friskt parti,
            som inte ägnar sig åt småfinter utan följer en rak linje. Oavsett
            vad man kan ställa till med följer man sin linje. Men uppenbarligen
            är det också så, att om sällskapet blir litet för ovant för kaptenen
            på skutan, vill han inte ha med vilka gastar som helst på båten.
            De är inte riktigt välkomna i de fina salongerna. Jag har ju respekt
            för andras meningar, och jag noterar att man har lärt sig taktiken
            på annat håll och tillämpar den här -- men det är det partiets
            ensak.
          </note>
          <note type="speaker">
            Anf. 82 FREDRIK REINFELDT (m):
          </note>
          <note>
            Herr talman! Ian Wachtmeister sade att han representerar verklighetens
            folk och att han är ny i riksdagen. Det är gubevars inte bara
            han som är ny som ledamot -- också jag och en hel del andra kolleger
            har i och med höstens val kommit in i riksdagen och ser på den
            med friska ögon. Jag har bl.a. med stor spänning följd momsdebatten
            här i dag. Jag minns debatten i våras, då moderata samlingspartiet
            gick i spetsen när det gällde att kritisera folkpartiets och socialdemokraternas
            uppgörelse om skattereformen och socialdemokraternas omsvängning
            i matmomsfrågan. Denna är bakgrunden till att vi i dag har det
            förslag som ligger på riksdagens bord.
          </note>
          <note>
            Visst kan man säga att momssänkningen är otillräcklig. Det är
            illa att den generella momssatsen inte kan sänkas nu utan måste
            höjas till
          </note>
          <note>
            25 %. Men detta är inte fallet bara när det gäller momsen. Det
            är sådant som händer med ett högt skattetryck, och det drabbar
            landets företagare inom både turistnäring och industri och även
            inom en mängd andra näringar.
          </note>
          <note>
            Regeringen har nu påbörjat ett arbete som är konsekvent inriktat
            på att sänka skattetrycket och därmed få bort de tendenser som
            finns att företag försöker finna vägar att komma bort från de
            mycket höga skatterna, och dit hör naturligtvis momsen.
          </note>
          <note>
            Det är självfallet glädjande för moderata samlingspartiet att
            det nu finns ett parti till i riksdagen som ansluter sig till
            teorin om dynamiska effekter. Det är ju ingen nyhet för moderata
            samlingspartiet att skattesänkningar har inbyggda dynamiska effekter.
          </note>
          <note>
            Också Ian Wachmeister och Bert Karlsson vet att man när man sänker
            ett pris i företaget måste vänta tills man säljer mera innan man
            kan intäktsföra det.
          </note>
          <note>
            Motsvarande gäller också för regeringens politik just nu. Vi
            tror att vi, om vi sänker skatterna, får i gång företagandet i
            landet och det kan ge dynamiska effekter, som gör att vi kan sänka
            skatterna ytterligare.
          </note>
          <note>
            Men det är märkligt att följa Ny Demokratis linje.
          </note>
          <note>
            Antingen gör man som folkpartiet och socialdemokraterna gjorde
            i samband med skattereformen, dvs. omfördelar skattetrycket --
            då drabbas några, medan andra får det litet lättare, men totalt
            är trycket detsamma --, eller så gör man som Bert Karlsson föreslår
            i sin nya bok: man skjuter upp det. Boken ''Skandal'' är rätt
            fascinerande. Det är Bert Karlssons politiska memoarer, där han
            ser tillbaka på sin tid som riksdagsman. Där slår han fast vad
            som nu skall bli framtidens melodi efter haveriet för tredje vägens
            politik. Bert Karlsson skriver där:
          </note>
          <note>
            ''Min medicin för Sverige är följande: jag tror inte att det
            går att helfinansiera varenda reform under en kristid. Man måste
            acceptera ett underskott.''
          </note>
          <note>
            Bert Karlsson fortsätter: ''sänk arbetsgivaravgiften ordentligt
            och sänk momsen på mat till tio procent.'' -- Observera, mina
            vänner: till 10 %! --
          </note>
          <note>
            ''Då behöver inte folks löner höjas på ett antal år och svensk
            industri kan bli konkurrenskraftig igen.''
          </note>
          <note>
            Det är Bert Karlssons medicin för Sverige. Han säger alltså:
            Skjut problemen på framtiden! Tänk om hushållen i Sverige i dag
            kunde göra det! Tänk om de i stället för att betala av sina kreditkortsskulder
            kunde skaffa sig ett kreditkort till och säga: Det är inget problem!
            Vi skjuter upp skulden på framtiden. Det här får barnen ta hand
            om.
          </note>
          <note>
            Detta är sådant som sker när man inte seriöst sätter ihop ett
            besparingsförslag. Vi har ju inte fått så väldigt många sådana
            från Ny Demokratis håll under partiets tid i riksdagen. Nu säger
            Bert
          </note>
          <note>
            Karlsson att det senare under veckan skall presenteras en mängd
            förslag, och vi får väl vänta på det, men han säger i sin bok
            att det inte behöver läggas fram några sådana förslag.
          </note>
          <note>
            Bert Karlsson har i dag från denna talarstol sagt att den dynamiska
            effekten faktiskt är så stor att den kan finansiera ett fullständigt
            borttagande av momsen. Men Ny Demokrati lägger inte fram något
            sådant förslag. Man föreslår i stället en återgång till den gamla
            nivån 12,87 %. Varför det?
          </note>
          <note>
            Varför skall vi över huvud taget ha kvar någon moms på turistnäringen,
            om ett borttagande skulle vara självfinansierande?
          </note>
          <note>
            Och varför skall vi ha en ny tredje nivå på 6 %?
          </note>
          <note>
            Varifrån kommer denna siffra, och varför skall vi höja skatten
            för cirkusnäringen från 0 % till 6 %?
          </note>
          <note>
            Det är gott och väl att man talar om dynamiken i skattesänkningar,
            men vi måste också se på vad som står i Ny Demokratis reservation.
            Där föreslås inget allmänt borttagande av momssatser, utan det
            är en lek med procentsatser. För vissa, nämligen hotell och restauranger,
            skall momsen sänkas till 12,87 %, medan camping, parker och nöjesanläggningar
            skall få en moms på 6 %, och på cirkusnäringen skall läggas en
            ny moms om 6 %.
          </note>
          <note>
            Bert Karlsson, som vet hur vanliga människor har det, är kanske
            nu ute och pratar med dem, eftersom han inte har tid att lyssna
            på den här debatten. Han får faktiskt förklara hur det kan komma
            sig att det behöver vara kvar någon skatt på detta område, om
            den utan vidare kan avskaffas.
          </note>
          <note>
            Ian Wachtmeister signalerade nya besparingar, och här kommer
            Ny Demokrati säkert att kunna hjälpa regeringen i arbetet med
            att sänka det världsrekordhöga svenska skattetrycket. Det behövs.
          </note>
          <note>
            Vi är fullständigt överens om att det finns dynamiska effekter
            och att det kan bli en ny start för Sverige, förutsatt att man
            sänker skatter. Det vill regeringen göra, men Ny Demokrati kan
            bli den stora bromsklossen, om man aldrig anser sig behöva finansiera
            någonting utan likt Bert Karlsson säger: Skjut upp det till våra
            barnbarn!
          </note>
          <note>
            Anf. 83 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Vi har sagt att vi vill sänka skattetrycket i Sverige
            från 57 till 47 % och göra det på sex år. Detta ansågs under valrörelsen
            astronomiskt omöjligt, och diverse mer eller mindre pålitliga
            politiker försökte framställa det så att vi skulle ha sagt att
            den sänkningen skulle genomföras på ett år.
          </note>
          <note>
            Nu vet vi att bl.a. Skattebetalarna talar om att sänka skattetrycket
            till 40 %, till ''Europanivå''.
          </note>
          <note>
            Näst högst i Europa efter oss är Danmark med
          </note>
          <note>
            48 %. Givetvis skall skattetrycket sänkas, och det måste sänkas.
          </note>
          <note>
            Nästa sak: Våra motioner har föranletts av regeringens propositioner.
            Det har vi i alla fall fått lära oss att det är så det går till.
            De motioner som vi kör fram alldeles av oss själva kommer vi strax
            att köra fram, och det kommer att finnas mycket av besparingar
            i dem. Det ingår i själva riksdagstekniken. Det är på något sätt
            kul att vi behöver åberopa den.
          </note>
          <note>
            I min radarpartners herr Karlssons i Skara frånvaro kan jag förklara
            de 12,87 procenten m.m. vad gäller restaurangmomsen. Vi har sagt:
            Återgå till den moms som gällde förut. Branschen var inkörd på
            den nivån. Branschen har inte begärt någonting annat än att gå
            tillbaka till den skattesatsen. Det är dessutom tekniskt lätt
            att göra det.
          </note>
          <note>
            Nästa fråga: Varifrån kommer siffran 6 %? Jo, 6 %
          </note>
          <note>
            kommer från ett för denna kammare mycket ovanligt håll som vi
            nog får vänja oss mer och mer vid. Den kommer nämligen från den
            europeiska verkligheten. Där har man ungefär 6 % moms på tjänster
            av typen resor och liknande. Därför tyckte vi att det var mycket
            lämpligt att nu anpassa Sverige till den nivån.
          </note>
          <note>
            Vi garanterar härmed att cirkusbranschen, där vi har mycket goda
            kontakter, som ni förstår --
          </note>
          <note>
            clowner och annat --, kommer att klara den höjningen, om ni bara
            ser till att det blir som vi har önskat.
          </note>
          <note type="speaker">
            Anf. 84 FREDRIK REINFELDT (m)
          </note>
          <note>
            replik:
          </note>
          <note>
            Herr talman! Min utgångspunkt var Bert Karlssons skrivning om
            att man inte behöver finansiera ett underskott och att det går
            mycket bra att lösa ekonomiska problem genom att dels sänka skatter,
            dels skaffa nya utgifter. I boken driver Bert linjen att det är
            bra med höjda barnbidrag. Vi vet att Ny
          </note>
          <note>
            Demokrati kan tänka sig statliga insatser på turismområdet i
            form av turistrådet eller något liknande. Det är då man undrar
            hur ekvationen går ihop.
          </note>
          <note>
            Vi är fullständigt överens om att arbetet på att sänka skattetrycket
            är överordnat allt annat. Men moderaterna inser att detta måste
            kopplas ihop med att också minska de offentliga utgifterna. Det
            har jag hört att Ian och Bert har åkt runt i landet och predikat
            under valrörelsen, men det har tydligen glömts bort i och med
            att de kom in i riksdagen, och det är bara att beklaga.
          </note>
          <note>
            Anf. 85 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Herr Reinfeldt, vårt minne är gott.
          </note>
          <note>
            Vi glömmer ingenting och tar det alldeles lugnt.
          </note>
          <note>
            Vad gäller barnbidrag och andra utgiftsposter är vi, vilket vi
            har nämnt i olika sammanhang, beredda att diskutera en behovsprövning
            av dessa m.fl.
          </note>
          <note>
            åtgärder. När man nämligen sänker skattetrycket från den höga
            nivå där det är nu, 57 % -- 58 har det väl hunnit bli, 59 kanske
            innan dagen är slut -- ner till rimliga nivåer, kan vi också klara
            oss, folk i allmänhet, utan speciella bidrag.
          </note>
          <note>
            Om igen: Vi har många förslag till hur man skall kunna finansiera
            en allmän skattesänkning. Jag tror att ni moderater, inte av er
            själva men på grund av de drivankare ni har med er i regeringen,
            kommer att få vissa problem med våra besparingsförslag.
          </note>
          <note>
            Men det blir så att säga ert bekymmer. Då kör vi den här debatten
            igen, fast åt andra hållet.
          </note>
          <note type="speaker">
            Anf. 86 FREDRIK REINFELDT (m)
          </note>
          <note>
            replik:
          </note>
          <note>
            Herr talman! Jag skall med glädje återkomma vid det tillfället
            och föra den debatten.
          </note>
          <note>
            Liksom herr Wachtmeister gjorde, ber jag att få noterat i protokollet
            att det är han som svarar på mina frågor, som egentligen var ställda
            till herr
          </note>
          <note>
            Karlsson från Skara, som inte alls har samma syn på behovet av
            att spara i de statliga utgifterna som partiledare Wachtmeister
            här ger uttryck för. Men det kanske bara var någonting som var
            gjort för att sälja böcker och inte går att säga i riksdagen.
          </note>
          <note>
            Andre vice talmannen anmälde att Ian
          </note>
          <note>
            Wachtmeister anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 87 HUGO HEGELAND (m):
          </note>
          <note>
            Herr talman! Jag skall ge Ian en chans att komma tillbaka i en
            ny replik. Jag har ett par frågor till honom med anledning av
            att han sade i sitt första anförande: Jag har levat i verkligheten
            i 58 år.
          </note>
          <note>
            Glömde inte Ian de tre dagar som han pryade här i riksdagen för
            fem år sedan? Och är det erfarenheterna från denna försöksverksamhet
            som har fått Ian att lämna verkligheten och nu ägna sig åt riksdagsarbete?
          </note>
          <note>
            Anf. 88 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman och övriga i denna kammare! Det äger sin riktighet
            att jag pryade här för att se hur ni hade det. Jag blev mycket
            omtumlad av denna upplevelse och talade då om att jag knappast
            skulle ge mig in i den här branschen. Jag tyckte att det inte
            var tillräckligt drag här.
          </note>
          <note>
            Men sedan kom jag på att ingenting är omöjligt att ändra. Därför
            har vi nu givit oss in i detta och tycker nog att utvecklingen
            har visat att Ny Demokrati har en mycket viktig roll att spela.
            Vi kanske t.o.m. kan påverka litet grand både det politiska agerandet
            och det politiska klimatet.
          </note>
          <note>
            Vi har t.o.m. inför öppen ridå fått inviter från vänsterpartiet.
            Det öppnar ju oanade möjligheter för Sverige.
          </note>
          <note type="speaker">
            Anf. 89 HUGO HEGELAND (m) replik:
          </note>
          <note>
            Herr talman! Jag minns de samtal jag hade med Ian
          </note>
          <note>
            Wachtmeister för fem år sedan. Då var han full av förakt för
            riksdagsarbetet, men jag tror faktiskt att den dag Ian lämnar
            riksdagen kommer han att vara full av aktning för riksdagsarbetet.
          </note>
          <note>
            Anf. 90 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Ja, herr Hegeland, det är möjligt.
          </note>
          <note>
            Men jag hoppas att jag under tiden inte har omvandlats till en
            här redan omtalad krokodil.
          </note>
          <note type="speaker">
            Anf. 91 KJELL JOHANSSON (fp):
          </note>
          <note>
            Herr talman! Talmanskonferensen har utfärdat en rekommendation,
            att om flera partier företräder en och samma meningsyttring bör
            en talare kunna ställa upp och föra deras talan. Efter att ha
            lyssnat på dagens debatt måste jag säga att det var en otroligt
            klok rekommendation.
          </note>
          <note>
            Disciplinerad som jag är, herr talman, avstod jag från att anmäla
            mig till den här debatten. Nu finns det två skäl till att jag
            uppträder i talarstolen i alla fall.
          </note>
          <note>
            Det första är att jag vill visa att jag mår bra. Det gäller för
            övrigt hela folkpartiet.
          </note>
          <note>
            Det andra är att jag vill rätta till några av de fullständigt
            orimliga, jag måste säga för den här kammaren ovanliga, påståenden
            som Bert Karlsson framfört. Jag tycker att debattnivån sjönk så
            att vi var nere i källaren. Jag var ett slag orolig för att vi
            skulle behöva starta utgrävningar där nere för att över huvud
            taget kunna hålla oss på en så låg nivå som den Bert Karlsson
            intagit.
          </note>
          <note>
            Det är folkpartiet som vill straffa Bert Karlsson och
          </note>
          <note>
            Ny Demokrati, sade Bert Karlsson. Jag undrar, herr talman: Hur
            löjlig får man vara i riksdagens talarstol egentligen? Ny Demokrati
            var över huvud taget inte påtänkt när vi startade utredningsarbetet
            kring ett nytt skattesystem för Sverige, när vi började att utreda
            frågan om enhetlig mervärdeskatt.
          </note>
          <note>
            Jag kan försäkra Bert Karlsson, eftersom jag satt i den kommitté
            som sysslade med den indirekta beskattningen, att orden Bert Karlsson
            och
          </note>
          <note>
            Sommarland aldrig kom över mina läppar under den utredningens
            gång. Det skulle ha varit jag som tog upp det eftersom jag var
            den ende folkpartisten som satt med i utredningen. Såvitt jag
            kan erinra mig nämndes de orden inte av någon annan heller.
          </note>
          <note>
            Skälet till att vi satte oss ned med detta skattearbete var något
            helt annat. Sverige var på väg utför i en rasande takt, och det
            fanns ett skattesystem som starkt bidrog till detta. För den bransch
            som det talats så mycket om här i talarstolen, var årliga prisökningar
            på 5--10 % vanliga. Ingen människa talade om det, och det uppstod
            inga problem för branschen. Självfallet uppstod problemen för
            branschen under den tiden när vi trodde att detta var möjligt.
          </note>
          <note>
            Då bestämde vi oss i folkpartiet för att genomföra en skattereform
            som innebar att dessa förhållanden inte skulle behöva gälla längre.
            Skattereformen har lagt grunden för ett helt annat utgångsläge
            i
          </note>
          <note>
            Sverige. Det har nu varit möjligt att teckna avtal på praktiskt
            taget nollbasnivå i Sverige, vilket var totalt otänkbart med det
            gamla skattesystemet.
          </note>
          <note>
            Inflationen har sjunkit rejält, och regeringen har för avsikt
            att hålla den på den nivån även i fortsättningen. Den skall hållas
            nere så att svensk turistnäring inte skall behöva belastas med
            årliga prisökningar på 5--10 %.
          </note>
          <note>
            Sverige kan börja tänka framåt, och vi kan börja att arbeta oss
            uppåt.
          </note>
          <note>
            Då kommer Ny Demokrati med drag under galoscherna in i riksdagen
            och börjar rumstera om.
          </note>
          <note>
            Jag noterar att när det gäller mervärdeskatten har vi kommit
            till det läget att vi har ett förslag på en skattesats på 25 %,
            en på 18 %, en på 12,87 %, en på 6 % och en på 0 %.
          </note>
          <note>
            När mervärdeskatten utreddes blev fransmännen tillfrågade --
            de har nämligen sex olika mervärdeskattesatser -- hur de kan administrera
            något sådant. De svarade att det går, men att de i själva verket
            inte klarar att administrera situationen. De vet att de inte får
            in tillnärmelsevis de skatter de borde få. Systemet fungerar inte
            så.
          </note>
          <note>
            Jag är rädd för att om Ny Demokrati fortsätter som man gör nu,
            kommer inte bara folkpartiet att må illa. Hela svenska folket
            och den svenska ekonomin kommer att må illa.
          </note>
          <note>
            Nu sänks matmomsen. Kalla det gärna en EG-
          </note>
          <note>
            anpassning, om ni vill.
          </note>
          <note>
            Det vore faktiskt klokt att anslå en annan ton, anlägga en helt
            annan attityd, nämligen den som
          </note>
          <note>
            Karl-Gösta Svenson uttalade. Vi skall börja tala litet positivt
            om svensk restaurangnäring och framhålla att Sverige är på väg
            att klara ut de ekonomiska problemen. En grund för en helt annan
            utveckling i Sverige läggs nu. Det här borde ligga i Bert Karlssons
            och inte minst Ny Demokratis intresse.
          </note>
          <note>
            I stället uppträder Bert Karlsson som branschens dödgrävare i
            denna talarstol. Han strör vårdslösa uttalanden omkring sig såsom
            att man för den summa som det kostar att parkera på Arlanda kan
            hyra bil på Cypern. Vad hjälps svensk restaurangnäring och turistnäring
            av sådana dumma uttalanden från denna talarstol?
          </note>
          <note>
            Det verkar som om det inte är Westerbergeffekten utan snarare
            Westerbergaffekten som har gripit
          </note>
          <note>
            Bert Karlsson.
          </note>
          <note>
            Jag har studerat de fallissemang som har förekommit i branschen.
            Men det är svårt att se att mervärdeskatten skulle vara den enda
            orsaken. I
          </note>
          <note>
            ett fall som jag har studerat var skulderna 15
          </note>
          <note>
            miljoner och årsomsättningen uppgick till 3
          </note>
          <note>
            miljoner. Det kan rimligtvis inte vara mervärdeskatten som förorsakat
            det.
          </note>
          <note type="speaker">
            Anf. 92 BERT KARLSSON (nyd) replik:
          </note>
          <note>
            Herr talman! Ja, det har varit känt en längre tid att debatten
            är låg när det gäller folkpartiet. Man kopplar t.o.m. ihop barnbidraget
            med turistmomsen. Det är i och för sig inte förvånande att folkpartiet
            talar på det här sättet.
          </note>
          <note>
            När det gäller turistnäringen hävdar jag fortfarande att det
            inte bara är jag som talar i dessa termer, men jag förstår att
            det kan verka dumt att göra en sådan jämförelse som parkeringen
            på Arlanda och hyrbilen på Cypern. Men det är ändå sanningen!
          </note>
          <note>
            Den tycks man hela tiden blunda för. Prisnivån i
          </note>
          <note>
            Sverige är för hög, och vi kan inte låtsas längre. Det är att
            omyndigförklara svenska folket att säga att folk inte förstår
            detta, när turistnäringen hävdar att nivån är hög. Det går inte
            att lura svenskarna och säga att det är billigt i Sverige när
            det inte är det.
          </note>
          <note>
            Det måste även politiker förstå. Jag tror att den enda förutsättningen
            är att Sverige anpassar sin nivå.
          </note>
          <note>
            Jag tycker att folkpartiet skall sluta med alla de dumma saker
            som de håller på med hela tiden. Jag förstår mycket väl att man
            i dessa diskussioner inte nämner Bert Karlsson och Sommarland
            osv. Så dum är jag faktiskt inte. Men med den information jag
            har fått från de andra partierna som var med under dessa diskussioner,
            står det ganska klart att just Ny Demokrati och Bert Karlsson
            skulle straffas när det gäller turistfrågan. Det var en stor fråga
            för
          </note>
          <note>
            Ny Demokrati, och det är en stor fråga för hela
          </note>
          <note>
            Sverige.
          </note>
          <note type="speaker">
            Anf. 93 KJELL JOHANSSON (fp) replik:
          </note>
          <note>
            Fru talman! Ny Demokrati får bedriva debatten i kammaren precis
            hur de vill. De får lägga vilka förslag de vill. De får vara hur
            ironiska de vill, och de får förlöjliga hur mycket de vill.
          </note>
          <note>
            I folkpartiet liberalerna kommer vi att fortsätta att arbeta
            seriöst, dvs. arbeta fram förslag, presentera dem och finansiera
            dem. Det kommer att vara vår stil.
          </note>
          <note>
            I övrigt vill jag inte förlänga debatten ytterligare.
          </note>
          <note type="speaker">
            Anf. 94 BENGT DAHLSTRÖM (nyd):
          </note>
          <note>
            Fru talman! Regeringen bygger sin ekonomiska politik på olika
            åtgärder och förslag, t.ex.
          </note>
          <note>
            skattesänkningar för småindustrin och företagsamheten med en
            förväntan att det skall bli dynamiska effekter. En ökad produktion
            skapar en växande sysselsättning och ordning och reda på finanserna.
          </note>
          <note>
            Men varför tror man inte på samma effekt när det gäller turistnäringen?
            Där finns det en stigande obalans att tackla mellan in- och utresande.
          </note>
          <note>
            För tre år sedan var det ett underskott i turistbalansen, om
            uttrycket tillåts, på 11 miljarder.
          </note>
          <note>
            För två år sedan var det 18 miljarder, och nu beräknar riksbanken
            underskottet för innevarande år med full turistmoms till 32 miljarder.
            Alltså:
          </note>
          <note>
            Underskottet har på tre år, varav minst två år belastat med moms,
            tredubblats. Detta talar för behovet av en rejäl sänkning av turistmomsen
            till den nivå den låg på tidigare.
          </note>
          <note>
            Ett enkelt exempel ur näringslivets verklighet visar -- och det
            är allom bekant -- att för några år sedan gick Linjeflygs flygplan
            i inrikestrafiken i det närmaste tomma. Då sänktes priserna radikalt.
          </note>
          <note>
            Planen fylldes, och ekonomin blev bättre.
          </note>
          <note>
            Om vi vidtar en kraftigare sänkning och återgår till den tidigare
            turistmomsen, kan vi bergsäkert räkna med en positiv effekt. Staten
            får snabbare pengar att hämta från en sådan industri.
          </note>
          <note type="speaker">
            Anf. 95 LARS BÄCKSTRÖM (v):
          </note>
          <note>
            Fru talman! Ian Wachtmeister nämnde mitt namn i en replikomgång
            som inte gällde mig. Därför måste jag begära ordet igen.
          </note>
          <note>
            Ian Wachtmeister tyckte sig ha fått en invit från vänsterpartiet
            till Ny Demokrati. Men då har Ian
          </note>
          <note>
            Wachtmeister små krav på inviter. Det kanske förklarar en del
            av uppgifterna om regeringssamarbetets karaktär.
          </note>
          <note>
            Vi i vänsterpartiet sitter visserligen kvar i soffan när
          </note>
          <note>
            Ny Demokrati slår sig ned, och om Ny Demokrati intar en ståndpunkt
            som liknar vår ändrar vi oss inte -- men det är inte riktigt detsamma
            som inviter.
          </note>
          <note>
            I annat fall skulle vi ju tvingas inta en ny ståndpunkt så fort
            Ny Demokrati intar en riktig ståndpunkt, och det skulle ju inte
            gå.
          </note>
          <note>
            Vi har i debatten velat testa om Ny Demokrati ser till sakfrågorna
            och inte till prestigen. Vi sade i vår motion att ett problem
            är att sänkt matmoms skulle kunna utnyttjas av tillverkare, grossistled
            och livsmedelskedjor för att höja deras vinstmarginaler.
          </note>
          <note>
            En sänkt matmoms bör därför kombineras med andra åtgärder. På
            kort sikt gäller det att förstärka prisövervakningen, bl.a. genom
            SPK. På längre sikt gäller det strukturreformer inom hela livsmedelskedjan
            och en hårdare konkurrenslagstiftning.
          </note>
          <note>
            Så tycker vi. Jag tyckte mig i debatten märka att Ny
          </note>
          <note>
            Demokrati också lutade åt sådana ståndpunkter.
          </note>
          <note>
            Därför vill jag testa att bryta ut ett av de båda vänsterpartiyrkanden
            som är sammanslagna i den socialdemokratiska reservationen.
          </note>
          <note>
            Naturligtvis fordras aktiva konsumentinsatser för att få ned
            priserna, sade vi, men det kan inte garantera en önskvärd utveckling.
            Mot det talar de monopol- och oligopolstrukturer som råder inom
            den svenska livsmedelsbranschen. Mot en sådan konsumentkontroll
            talar vidare regeringens förslag att mjuka upp prisinformationslagen.
          </note>
          <note>
            Representanter för regeringen har dessutom gjort uttalanden som
            tyder på att regeringen inte avser att följa upp vissa av de förslag
            som ställts av konkurrensutredningen och som avser åtgärder för
            att stärka konkurrensen inom livsmedelsbranschen. Även här kanske
            det var så att vi kunde sitta kvar i soffan om Ny Demokrati slog
            sig ned. Därför sade vi i ett tillkännagivande:
          </note>
          <note>
            Riksdagen bör begära att regeringen i särskild ordning följer
            prisutvecklingen inom livsmedelsbranschen och motsvarande branscher
            där momsen sänks.
          </note>
          <note>
            Då sade företrädare för Ny Demokrati att Ny
          </note>
          <note>
            Demokrati ville åstadkomma detta generellt på alla sektorer.
            Ja, det är väl bra, men varför kan man då inte nu införa det på
            turistsidan och livsmedelssidan, där vi trycker på för att åstadkomma
            det?
          </note>
          <note>
            Vi menar att vi sitter kvar i soffan när Ny
          </note>
          <note>
            Demokrati slår sig ned genom att bryta ut det här och göra ett
            säryrkande av det. Kanske sitter också socialdemokraterna kvar
            i soffan, så att vi får också dem med oss. I så fall vinner sakfrågan
            och inte de taktiska finterna -- för det är väl inte taktiska
            finter man håller på med ute i verkligheten?
          </note>
          <note>
            Därmed testade vi om Ny Demokrati vågade sätta sig i samma soffa
            som vänsterpartiet. Det vågade inte Ny Demokrati. Man är rädd
            om sitt rykte när man skall vara stödparti till moderaterna. Det
            är naturligtvis vad man egentligen är, även om man försöker spela
            upp en annan pjäs.
          </note>
          <note type="speaker">
            Anf. 96 IAN WACHTMEISTER (nyd):
          </note>
          <note>
            Fru talman! Herr Bäckströms anförande framkallar i varje fall
            ett visst svar, hoppas jag.
          </note>
          <note>
            Efter att ha givit oss en invit talar herr Bäckström om att vi
            inte har fått någon invit, vilket vi med stor tacksamhet noterar.
            Sakligt motiverade ståndpunkter är helt vår linje, herr Bäckström.
          </note>
          <note>
            När det sedan gäller en del andra saker som han nämnde vill jag
            säga att denna kammare med spänning ser fram mot en debatt som
            i morgon kommer att skaka Sverige och som kommer att handla om
            den farliga lilla prislappen.
          </note>
          <note>
            För övrigt sitter vi mycket bra i soffan. Det brukar vara andra
            som reser sig och går. Vi satt ganska länge i samma soffa som
            ledaren för det parti som herr Bäckström tillhör, och vi kan även
            sitta i samma soffa som herr Bäckström -- vi har öppet på tisdagkvällar
            i våra lokaler i Brandkontoret, och vi har tre soffor. Dit är
            alla välkomna.
          </note>
          <note type="speaker">
            Anf. 97 LARS BÄCKSTRÖM (v):
          </note>
          <note>
            Fru talman! Egentligen skulle jag kunna nöja mig med att be att
            få antecknat till protokollet:
          </note>
          <note>
            ''Talande tystnad''. Eller också skulle det kanske räcka med
            att ta av sig glasögonen.
          </note>
          <note>
            Visst kan man säga att man är för saklighet i den politiska retoriken,
            men man är det alldeles uppenbart inte i de politiska sakfrågorna,
            t.ex. när det gäller att stödja vänsterpartiets yrkande.
          </note>
          <note>
            Eftersom det är kristallklart att man inte tänker göra det avstår
            jag från att ställa det yrkandet, för att korta ned voteringsordningen.
            Men min kommentar är återigen: Talande tystnad.
          </note>
          <note type="speaker">
            Anf. 98 IAN WACHTMEISTER (nyd):
          </note>
          <note>
            Fru talman! Vi tackar för herr Bäckströms talande tystnad.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            8 § Normgivningsfrågor m.m.
          </note>
          <note>
            Föredrogs
          </note>
          <note>
            konstitutionsutskottets betänkande
          </note>
          <note>
            1991/92:KU12 Normgivningsfrågor m.m. (prop.
          </note>
          <note>
            1990/91:100 /delvis/ och 1990/91:176).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Företogs till avgörande utrikesutskottets betänkande 1991/92:UU2,
            jordbruksutskottets betänkanden 1991/92:JoU5 och JoU7, skatteutskottets
            betänkande 1991/92:SkU5 samt konstitutionsutskottets betänkande
            1991/92:KU12.
          </note>
          <note>
            Utrikesutskottets betänkande UU2
          </note>
          <note>
            Mom. 19 (det kurdiska folkets mänskliga rättigheter)
          </note>
          <note>
            Utskottets hemställan bifölls med 293 röster mot 13
          </note>
          <note>
            för meningsyttringen av Seija Viitamäki-Carlsson i motsvarande
            del. 1 ledamot avstod från att rösta.
          </note>
          <note>
            Mom. 26 (handel med Iran)
          </note>
          <note>
            Utskottets hemställan bifölls med 296 röster mot 12
          </note>
          <note>
            för meningsyttringen av Seija Viitamäki-Carlsson i motsvarande
            del.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Jordbruksutskottets betänkande JoU5
          </note>
          <note>
            Mom. 1 (avslag på propositionen)
          </note>
          <note>
            Utskottets hemställan -- som ställdes mot motion
          </note>
          <note>
            1991/92:Jo6 av Hans Dau m.fl. -- bifölls med acklamation.
          </note>
          <note>
            Mom. 18 (senvinterjakt på sjöfågel)
          </note>
          <note>
            Utskottets hemställan bifölls med 170 röster mot
          </note>
          <note>
            132 för reservation 1 av Ivar Virgin m.fl. 3
          </note>
          <note>
            ledamöter avstod från att rösta.
          </note>
          <note>
            Mom. 27 (riktlinjer för förändringar av bidrags- och avgiftssystemet
            för viltskador)
          </note>
          <note>
            Utskottets hemställan bifölls med 276 röster mot 28
          </note>
          <note>
            för reservation 2 av Dan Ericsson i Kolmården.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Jordbruksutskottets betänkande JoU7
          </note>
          <note>
            Mom. 2 (disposition av delbeloppet 200 milj. kr.
          </note>
          <note>
            samt prisregleringsavgifterna)
          </note>
          <note>
            Först biträddes reservation 1 av Göran Persson m.fl. -- som ställdes
            mot meningsyttringen av
          </note>
          <note>
            Annika Åhnberg -- med acklamation.
          </note>
          <note>
            Härefter bifölls utskottets hemställan med 173
          </note>
          <note>
            röster mot 131 för reservation 1 av Göran Persson m.fl. 1 ledamot
            avstod från att rösta.
          </note>
          <note>
            Mom. 5 (finansieringen av den utvidgade bidragsramen)
          </note>
          <note>
            Utskottets hemställan bifölls med 175 röster mot
          </note>
          <note>
            132 för reservation 2 av Göran Persson m.fl. 1
          </note>
          <note>
            ledamot avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Skatteutskottets betänkande SkU5
          </note>
          <note>
            Mom. 2 (framtida sänkningar av mervärdeskatten på livsmedel)
          </note>
          <note>
            Utskottets hemställan bifölls med 292 röster mot 12
          </note>
          <note>
            för meningsyttringen av Lars Bäckström i motsvarande del. 1 ledamot
            avstod från att rösta.
          </note>
          <note>
            Mom. 3 (alkoholskatten)
          </note>
          <note>
            Utskottets hemställan bifölls med 153 röster mot
          </note>
          <note>
            147 för reservation 1 av Lars Hedfors m.fl. 2
          </note>
          <note>
            ledamöter avstod från att rösta.
          </note>
          <note>
            Mom. 4 (restauranger)
          </note>
          <note>
            Utskottets hemställan bifölls med 281 röster mot 23
          </note>
          <note>
            för reservation 2 av Peter Kling i motsvarande del.
          </note>
          <note>
            1 ledamot avstod från att rösta.
          </note>
          <note>
            Mom. 5 (hotell, camping, resor och skidliftar)
          </note>
          <note>
            Först biträddes reservation 3 av Lars Hedfors m.fl.
          </note>
          <note>
            i motsvarande del -- som ställdes mot reservation 2
          </note>
          <note>
            av Peter Kling i motsvarande del -- genom uppresning.
          </note>
          <note>
            Härefter bifölls utskottets hemställan -- som ställdes mot reservation
            3 av Lars Hedfors m.fl. i motsvarande del -- genom uppresning.
          </note>
          <note>
            Mom. 6 (cirkus, nöjesanläggningar, parker etc.)
          </note>
          <note>
            Utskottets hemställan bifölls med 280 röster mot 24
          </note>
          <note>
            för reservation 2 av Peter Kling i motsvarande del.
          </note>
          <note>
            Mom. 7 (framtida skatteförändringar för turistnäringarna)
          </note>
          <note>
            Först biträddes reservation 2 av Peter Kling i motsvarande del
            med 35 röster mot 17 för meningsyttringen av Lars Bäckström i
            motsvarande del. 250 ledamöter avstod från att rösta.
          </note>
          <note>
            Härefter bifölls utskottets hemställan med 273
          </note>
          <note>
            röster mot 22 för reservation 2 av Peter Kling i motsvarande
            del. 13 ledamöter avstod från att rösta.
          </note>
          <note>
            Mom. 8 (prisövervakning och kontroll)
          </note>
          <note>
            Utskottets hemställan -- som ställdes mot reservation 4 av Lars
            Hedfors m.fl. -- bifölls med acklamation.
          </note>
          <note>
            Mom. 10 (värdepappersfonder)
          </note>
          <note>
            Utskottets hemställan -- som ställdes mot reservation 5 av Lars
            Hedfors m.fl. i motsvarande del -- bifölls med acklamation.
          </note>
          <note>
            Mom. 11 (biograffilm)
          </note>
          <note>
            Utskottets hemställan -- som ställdes mot reservation 5 av Lars
            Hedfors m.fl. i motsvarande del -- bifölls med acklamation.
          </note>
          <note>
            Mom. 12 (Sjöräddningssällskapets fartyg)
          </note>
          <note>
            Utskottets hemställan -- som ställdes mot reservation 6 av Lars
            Hedfors m.fl. i motsvarande del -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            9 § Statlig garanti för ett lån till Första
          </note>
          <note>
            Sparbanken
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1991/92:NU12 Statlig garanti för ett lån till Första
          </note>
          <note>
            Sparbanken (prop. 1991/92:63).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            10 § Tilläggsbudget I
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1991/92:NU13 Tilläggsbudget I
          </note>
          <note>
            (näringsdepartementet) (prop. 1991/92:25 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            11 § Ändringar i bankrörelselagen
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1991/92:NU16 Ändringar i bankrörelselagen (prop.
          </note>
          <note>
            1991/92:37).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            12 § Tilläggsbudget I
          </note>
          <note>
            Föredrogs
          </note>
          <note>
            justitieutskottets betänkande
          </note>
          <note>
            1991/92:JuU11 Tilläggsbudget I
          </note>
          <note>
            (civildepartementet) (prop. 1991/92:25 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            13 § Tilläggsbudget I
          </note>
          <note>
            Föredrogs
          </note>
          <note>
            justitieutskottets betänkande
          </note>
          <note>
            1991/92:JuU12 Tilläggsbudget I
          </note>
          <note>
            (justitiedepartementet) (prop. 1991/92:25 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            14 § Vissa invandringsfrågor
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1991/92:SfU6 Vissa invandringsfrågor (prop.
          </note>
          <note>
            1991/92:25 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            Konstitutionsutskottets betänkande KU12
          </note>
          <note>
            Utskottets hemställan bifölls.
          </note>
          <note>
            Meddelande om samlad votering
          </note>
          <note>
            Talmannen meddelade att socialutskottets betänkanden SoU5, SoU6,
            SoU7 och SoU13, bostadsutskottets betänkande BoU6 samt utrikesutskottets
            betänkande UU8 skulle avgöras i ett sammanhang efter avslutad
            debatt.
          </note>
          <note>
            15 § Vissa hälso- och sjukvårdsfrågor
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1991/92:SoU5 Vissa hälso- och sjukvårdsfrågor.
          </note>
          <note type="speaker">
            Anf. 99 PER STENMARCK (m):
          </note>
          <note>
            Fru talman! Jag har begärt ordet för att kort säga några ord
            om den motion om legitimation för naprapater som jag har väckt
            tillsammans med några andra motionärer. En rad representanter
            för nästan samtliga övriga partier har likartade motionsyrkanden.
          </note>
          <note>
            När frågan senast behandlades här i riksdagen gjordes bedömningen
            att 200 000 patienter varje år i vårt land söker hjälp hos naprapater
            vid ca 1
          </note>
          <note>
            miljon tillfällen, huvudsakligen för rygg- och ledbesvär. Vi
            kan nog vara övertygade om att de inte är färre i dag.
          </note>
          <note>
            Detta är den klart vanligaste formen av, som det heter, manuell
            medicin i Sverige. Därmed utgör naprapaterna en mycket stor resurs
            för väldigt många människor, och det borde därför också vara tämligen
            naturligt med en legitimation för denna yrkesgrupp.
          </note>
          <note>
            Det skulle innebära ett samhällserkännande, men framför allt
            skulle det innebära en varudeklaration för patienten.
          </note>
          <note>
            Ledamöterna i socialutskottet är ännu inte beredda att göra ett
            ställningstagande i sakfrågan utan hänvisar till ytterligare överväganden
            i regeringskansliet. Det är därför min förhoppning att ett förslag
            snarast skall kunna föreläggas riksdagen.
          </note>
          <note>
            I betänkandet gör, som jag ser det, utskottet några felslut.
            Det första görs i en hänvisning till vad socialutskottet skrev
            i sitt betänkande 1989/90:24
          </note>
          <note>
            när frågan senast behandlades. Där skrev man bl.a.
          </note>
          <note>
            så här beträffande alternativmedicinkommittén:
          </note>
          <note>
            ''Då naprapaterna har en lång utbildning och deras kunskaper
            och kompetens är allmänt vitsordad förordar kommittén att regeringen
            prövar frågan om deras legitimation när naprapaterna kan uppvisa
            studier som konfirmerar effekten av deras metoder.''
          </note>
          <note>
            Vi det tillfälle då detta skrevs var alternativmedicinkommittén
            inne i slutfasen av sitt arbete.
          </note>
          <note>
            Mot bakgrund av den slutsats i legitimationsfrågan som senare
            drogs i riksdagen, dvs. att man skulle ge legitimation åt vissa
            kiropraktorer, skulle man kunna tro att det var denna yrkesgrupps
            behandlingsmetoder som AMK undersökte. Så var inte fallet. AMK
            undersökte inte en specifik yrkesgrupp utan en behandlingsmetod,
            dvs. den som går under begreppet manipulation -- och manipulation
            är inte synonymt med kiropraktik.
          </note>
          <note>
            Det är en behandlingsmetod som används av flera olika yrkesgrupper,
            såsom kiropraktorer, naprapater, osteopater och sådana läkare
            och sjukgymnaster som har ortopedmedicinsk examen.
          </note>
          <note>
            Detta gör att det de facto finns ett underlag för att fatta beslut
            om att ge naprapater legitimation.
          </note>
          <note>
            Detta har också en opartisk utredning av hovrättsrådet Anders
            Thunved visat. Denna utredning är överlämnad till statsrådet Bo
          </note>
          <note>
            Könberg.
          </note>
          <note>
            Utredningen visar att samtliga kriterier för en legitimering
            av naprapater är uppfyllda.
          </note>
          <note>
            Även de ord som socialutskottet använder -- ''lång utbildning'',
            ''allmänt vitsordad'' kompetens och kunskaper -- tyder på detta.
          </note>
          <note>
            Det andra felslutet kommer i utskottets eget ställningstagande.
            Där skriver man följande:
          </note>
          <note>
            ''Utskottet kan vidare konstatera att alternativmedicinkommittén
            nu lagt fram sitt slutbetänkande i vilket bl.a. frågan om legitimation
            av naprapater behandlas. Remissbehandlingen och beredningen av
            förslaget i regeringskansliet bör enligt utskottet avvaktas.''
          </note>
          <note>
            Nu är det bara så att AMK inte har föreslagit någon legitimation.
            Därför kommer det heller inte fram någonting i remissvaren som
            kan vara till vägledning för regeringskansliet i denna fråga.
          </note>
          <note>
            Inget av remissvaren behandlar frågan om legitimation, eftersom
            utredningen aldrig ville ha svar på denna fråga.
          </note>
          <note>
            Låt mig, fru talman, få säga några ord om den betydelse som en
            legitimation för denna yrkesgrupp skulle få för patienten.
          </note>
          <note>
            Det finns ju i det här sammanhanget en alldeles uppenbar fördel
            med en legitimation, nämligen den säkerhet för patienten som en
            sådan skulle innebära. Med en legitimation får vi en helt annan
            kontrollmöjlighet. In i systemet kommer bara sådana naprapater
            som lever upp till de kvalitetskrav som kan ställas. Det innebär
            att det inte bara ställs krav på utbildningen utan också på att
            behandlingen håller en hög kvalitet. Det kommer med andra ord
            att ställas krav på att de som skaffat sig utbildningen också
            lever upp till de kvalitetskrav som ställs. I annat fall blir
            det ingen legitimation, och de som fått legitimationen riskerar
            att förlora den. Detta är i enlighet med de lagar och regler som
            gäller för i stort sett all annan sjukvårdspersonal.
          </note>
          <note>
            Att införa en möjlighet till legitimation för naprapater innebär
            därför inte primärt att vi ställer oss på denna yrkesgrupps sida,
            utan att vi stärker säkerheten hos de många patienter som är i
            behov av hjälp och som kanske har sökt många andra möjligheter
            utan att finna någon sådan.
          </note>
          <note type="speaker">
            Anf. 100 LENA ÖHRSVIK (s):
          </note>
          <note>
            Fru talman! Jag tänkte säga några ord om hanteringen av de motioner
            som behandlas i detta betänkande.
          </note>
          <note>
            Jag måste säga att jag är besviken. Det blir man ju ofta som
            motionär. Jag kan acceptera att en motion avstyrks på grund av
            samhällsekonomin eller på grund av att någon typ av förslag väntas
            inom kort, men jag tycker inte att jag i detta betänkande har
            fått några som helst motiv. Ett antal motioner, som handlar om
            vitt skilda ting, har buntats ihop, och sedan har man hänvisat
            till att regeringen i regeringsförklaringen har aviserat en översyn
            av sjukvårdens organisation och finansiering.
          </note>
          <note>
            Ett sådant motiv kan naturligtvis användas när det gäller motioner
            som handlar om sjukvårdens organisation och finansiering, men
            de motioner jag har väckt handlar inte alls om detta. Jag tycker
            därför att det är fattigt att man i ett betänkande inte kan få
            ett motiv till att motionen avstyrks. På så sätt skulle man ju
            åtminstone veta vad man skall angripa nästa gång man vill ta upp
            frågan; det är ju så det går till.
          </note>
          <note>
            Jag har alltså motionerat om en nationell uppföljning av samnordiska
            insatser på reumatikerområdet. Nästa år är ett nordiskt reumatikerår.
            Det handlar om informationskampanjer och annat, och det mesta
            av arbetet ligger på organisationerna. Jag har tagit upp just
            organisationernas möjlighet att verkligen delta och hur viktigt
            det är att man har tillräckligt med pengar till sitt förfogande.
            Det var också en rekommendation från Nordiska rådet att de olika
            länderna skulle se till att det fanns nationella medel till förfogande,
            så att dessa frågor verkligen kunde följas upp i varje land.
          </note>
          <note>
            Detta är alltså vad som tas upp i den motionen, och utskottet
            skriver då att man väntar på en översyn av sjukvårdens organisation
            och finansiering. Det kan inte betraktas som särskilt tillfredsställande.
          </note>
          <note>
            Min andra motion handlar om säkerheten för personer med epilepsi,
            dvs. säkerheten i bostaden och i det dagliga livet. Den handlar
            inte om sjukvårdsfrågor, utan om rent sociala insatser, t.ex.
          </note>
          <note>
            hur man kan förebygga olycksfall i hemmet genom att se till att
            hemmet anpassas på ett sådant sätt att en epileptiker inte skadar
            sig när han ramlar --
          </note>
          <note>
            epileptiker ramlar ju.
          </note>
          <note>
            Motionen handlar om larmsystem, om färdtjänst och om stöd i boendesituationen,
            som gör att unga epileptiker vågar flytta hemifrån. Det har alltså
            inte ett dugg med sjukvårdens organisation och finansiering att
            göra.
          </note>
          <note>
            Jag tycker faktiskt att det är ganska synd att utskottet inte
            bryr sig om seriösa förslag som man kommer med som motionär. Jag
            kräver att seriösa förslag ändå skall få ett sakligt svar.
          </note>
          <note type="speaker">
            Anf. 101 GÖTE JONSSON (m):
          </note>
          <note>
            Fru talman! I socialutskottets betänkande nr 5
          </note>
          <note>
            behandlas en rad olika motioner rörande hälso- och sjukvården.
            Det är alldeles klart att de ambitioner som finns bakom dessa
            motioner i samtliga fall är allvarligt menade.
          </note>
          <note>
            Lena Öhrsvik har här uttalat ett visst missnöje med motionsbehandlingen
            som sådan. Anledningen till att utskottet har behandlat dessa
            frågor på detta sätt är att regeringen ändå mycket klart i regeringsdeklarationen
            har aviserat en ingående översyn av frågor som berör hälso- och
            sjukvårdens område.
          </note>
          <note>
            Beträffande de motioner som tidigare talare har tagit upp finns
            i utskottsskrivningen motiveringar på de särskilda punkterna.
            När det gäller exempelvis reumatikerfrågan pekar utskottet på
            tidigare behandling i olika sammanhang i utskott och i kammaren.
            Likaså pekar man på det faktum att man inom Nordiska rådet har
            tagit detta initiativ och att man där också förutsätter att regeringarna
            ser till att berörda organisationer får de medel som är nödvändiga
            för att de skall klara den uppföljning som Lena Öhrsvik frågade
            efter.
          </note>
          <note>
            Vi menar från utskottets sida att det är angeläget att göra också
            den uppföljningen, och vi tror också att den viktiga reumatikerfrågan
            i det sammanhanget kommer att få en skjuts i rätt riktning utifrån
            de ambitioner som har uttalats.
          </note>
          <note>
            Det ligger egentligen till på samma sätt när det gäller epileptikernas
            situation. Även i den frågan hänvisar utskottet till gjorda utredningar
            och undersökningar, och utifrån dessa utredningar och undersökningar
            förväntar vi oss att regeringen kommer att ta upp också dessa
            viktiga frågor.
          </note>
          <note>
            Skall man klara av ett boende i ett eget hem krävs det ju också
            att sjukvårdsinsatserna fungerar i olika sammanhang. Vi förutsätter
            därför att de viktiga frågor som har tagits upp i anslutning till
            detta betänkande, i olika motioner och i olika sammanhang -- delfrågor
            inom ramen för den framtida hälso- och sjukvården -- tas upp till
            bedömning i den samlade översyn som regeringen har aviserat i
            regeringsdeklarationen. Är man i denna kammare sedan inte nöjd
            med de bedömningar regeringen gör, får ledamöterna på nytt ta
            upp frågorna till behandling.
          </note>
          <note>
            Jag yrkar med detta bifall till hemställan i socialutskottets
            betänkande nr 5.
          </note>
          <note type="speaker">
            Anf. 102 LENA ÖHRSVIK (s) replik:
          </note>
          <note>
            Fru talman! Visst finns bakgrundsbeskrivningar och hänvisningar
            beträffande tidigare åtgärder. Nu säger Göte Jonsson att ''vi
            menar från utskottet att det är angeläget . . .'', men varför
            skriver ni då inte det i betänkandet? Det är ju det jag saknar.
            Jag saknar någon typ av meningsyttring från utskottet i dessa
            frågor, som alltså inte alls har med hälso- och sjukvårdens organisation
            och finansiering att göra.
          </note>
          <note>
            Jag sade förut att frågor som rör personer med epilepsi och stödet
            till handikapporganisationerna är rena socialtjänstfrågor. Utskottets
            motiveringar är dåliga, och jag återkommer naturligtvis i de här
            frågorna. Motionen bör ändå få en saklig behandling. Det är positivt
            att ni menar att detta är bra, men då kunde ni också skriva det.
          </note>
          <note type="speaker">
            Anf. 103 GÖTE JONSSON (m) replik:
          </note>
          <note>
            Fru talman! Jag vill nog hävda att det på samtliga dessa punkter,
            framför allt de som Lena Öhrsvik berör, finns klart angivet i
            utskottsskrivningen att utskottet ser allvarligt på frågorna och
            att man är angelägen om att de får sin lösning. Vi har också redovisat
            tidigare behandlingar.
          </note>
          <note>
            Vad som skiljer utskottets och Lena Öhrsviks uppfattning när
            det gäller själva behandlingen av motionerna är att utskottet
            bedömer att riksdagen inte behöver göra något tillkännagivande
            till regeringen inom ramen för dessa motioner, just med hänvisning
            till regeringsdeklarationen och skrivningarna i de sammanhangen.
          </note>
          <note type="speaker">
            Anf. 104 LENA ÖHRSVIK (s) replik:
          </note>
          <note>
            Fru talman! Det är inte sant att det finns någon meningsyttring.
            Det är därför jag har efterlyst en sådan. Om det hade stått att
            utskottet tyckte att det här var bra men att man ville avvakta
            hade jag accepterat det. Man bör försöka vara litet saklig i diskussionen.
          </note>
          <note type="speaker">
            Anf. 105 GÖTE JONSSON (m) replik:
          </note>
          <note>
            Fru talman! Jag vill fortfarande hävda att det i utskottsbetänkandet
            klart framgår vilka motiv utskottet har när det gäller behandlingen
            av dessa motioner, både motionen om epileptiker och motionen om
            reumatiker. Vi hänvisar till utredningar och till de tidigare
            beslut som riksdagen har fattat, men vi anser inte att det krävs
            något riksdagsinitiativ i detta sammanhang. Vi utgår från att
            regeringen tar upp de här frågorna i samband med att man gör bedömningar
            utifrån skrivningarna i regeringsdeklarationen.
          </note>
          <note type="speaker">
            Anf. 106 CHATRINE PÅLSSON (kds):
          </note>
          <note>
            Fru talman! Jag vill börja med att instämma i vad
          </note>
          <note>
            Göte Jonsson sade när det gäller de generella ställningstaganden
            som vi har gjort i utskottet. Men jag känner ett mycket starkt
            behov av att något kommentera utskottets yttrande om den mycket
            viktiga abortfrågan. Som kristdemokrat är jag naturligtvis mycket
            glad över socialutskottets bedömning av frågan.
          </note>
          <note>
            Vi menar att det måste bli en attitydförändring när det gäller
            livet. Det måste vara positivt att värna livet. Vi tror att attityden
            för livet måste lyftas upp i hela vårt samhälle. Information och
            opinionsbildning är viktiga medel för att nå det målet.
          </note>
          <note>
            Nu är det min förhoppning, fru talman, att vi tillsammans i många
            olika partier skall fortsätta att arbeta vidare i den positiva
            anda som regeringsförklaringen har gett vid handen. Jag vill gärna
            härifrån talarstolen be att vi tillsammans skall göra det. Det
            är inget parti som på något sätt har rätt att bara prata om dessa
            frågor, utan vi behöver alla hjälpas åt.
          </note>
          <note>
            Jag yrkar bifall till utskottets hemställan.
          </note>
          <note type="speaker">
            Anf. 107 ULLA PETTERSSON (s):
          </note>
          <note>
            Fru talman! Jag vill börja med att instämma i den kritik som
            Lena Öhrsvik framförde mot den behandling som en del motioner
            har fått i detta betänkande. Jag har naturligtvis varit med om
            att skriva en motion som har rönt samma öde som
          </note>
          <note>
            Lena Öhrsviks motion, dvs. att bli avstyrkt och dessutom med,
            som jag tycker, brist på motiv.
          </note>
          <note>
            Jag blev förvånad när motionen, som handlar om legitimering av
            socionomer, hamnade i ett betänkande om hälso- och sjukvård. Socialt
            arbete handlar ju inte om hälso- och sjukvård.
          </note>
          <note>
            Utskottet avstyrker motionen utan att egentligen ange några motiv.
            Man säger att innehållet i många av de motioner som avstyrks i
            klump under rubriken Behörighetsfrågor redan behandlas i regeringskansliet.
            Men av betänkandet framgår inte att man behandlar frågan om legitimation
            för socionomer någonstans.
          </note>
          <note>
            Kan någon i utskottet visa att jag har fel och att ett arbete
            faktiskt pågår i regeringskansliet i den här frågan är jag naturligtvis
            nöjd med det, men om det inte är så måste jag förbereda utskottet
            och kammaren på att vi motionärer återkommer. Det är ju snart
            allmän motionstid, och då räknar vi med att motionen får en seriös
            behandling.
          </note>
          <note>
            Jag skall därför inte ägna någon längre tid åt att argumentera
            i sak i dag. Jag nöjer mig med att säga att ett kvalitativt högtstående
            och därmed även rationellare socialt arbete skulle främjas av
            att socionomer fick möjlighet att kvalificera sig för legitimation.
          </note>
          <note>
            Omsättningen är stor inom kåren. Om socionomer strävade efter
            legitimation skulle de därmed få ett incitament att stanna längre
            på samma arbetsplats.
          </note>
          <note>
            Om de fick legitimation skulle man undvika att sätta nyutbildade,
            orutinerade socionomer på de svåraste ärendena, som ofta innebär
            stora ingripanden i den privata integriteten. Om vi fick legitimerade
            socionomer på marknaden skulle yrket troligtvis bli attraktivare,
            samtidigt som det skulle finnas möjlighet att avföra olämpliga
            personer från yrkesutövande.
          </note>
          <note>
            Klienter och patienter, kommuner och landsting skulle lika väl
            som privata arbetsgivare ha mycket att vinna på att socionomer
            fick legitimation. Vi skriver nämligen i motionen: Legitimationen
            är avsedd som en garanti av en kvalitativ miniminivå för professionellt
            socialt arbete.
          </note>
          <note>
            Överläggningen var härmed avslutad.
          </note>
          <note>
            (Beträffande beslut, se 20 §.)
          </note>
          <note>
            16 § Hälso- och sjukvård
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1991/92:SoU6 Hälso- och sjukvård (förs.
          </note>
          <note>
            1990/91:17).
          </note>
          <note type="speaker">
            Anf. 108 BO HOLMBERG (s):
          </note>
          <note>
            Fru talman! Ärendet gäller revisorernas rapport om hälso- och
            sjukvården, och utskottet är enigt om att inte nu ta ställning
            till rapporten. Motiven till utskottets ställningstagande är både
            enighet och oenighet.
          </note>
          <note>
            Det råder enighet om att bredden, som revisorerna tar upp, inte
            är så genomlyst att det nu finns skäl för utskottet och riksdagen
            att sätta ner foten. Man har också fått kritik för rapporten,
            och det har gjort att man inte har kunnat enas kring viktiga förändringar
            av sjukvården.
          </note>
          <note>
            Oenigheten gäller att vi i de politiska partierna ser olika på
            situationen för sjukvården i dag. Är den i kris eller inte? Vad
            är det för åtgärder som i så fall behöver vidtas?
          </note>
          <note>
            Socialdemokraterna anser på mycket goda grunder att svensk sjukvård
            inte är i kris. Vi anser inte heller att vården drivs i en planekonomi,
            som påstås i den retoriska debatten. Sverige har aldrig varit
            ett
          </note>
          <note>
            Sovjet och är det inte nu heller.
          </note>
          <note>
            Däremot anser socialdemokratin att kommande ställningstaganden
            inom svensk hälso- och sjukvård måste vila på sak- och djupperspektiv.
            Det verkar kunna bli på det sättet att viktigare förändringar
            i större utsträckning kommer att ske på riksnivå genom beslut
            av regering och riksdag. Hitintills har mycket tungt utvecklingsarbete
            legat ute i de olika landstingen, och det gör att regering och
            riksdag inte har haft något sammantaget beslutsunderlag eller
            faktaunderlag för ställningstaganden. Vi har haft ett ytperspektiv
            och ett perspektiv av retorik.
          </note>
          <note>
            Jag tror inte att riksdagen fortsättningsvis kan hålla sig så
            pass offside, utan den behöver vara med i viktiga beslut framöver.
            Då måste regering och riksdag få ett sammanhållet faktaunderlag
            beträffande hur situationen ser ut, för att kunna göra bedömningar
            inför eventuella åtgärder. Den traditionen har Sveriges riksdag
            hitintills inte haft när det gäller hälso- och sjukvården.
          </note>
          <note>
            En viktig sak som vi behöver få är ett kvalitativt och sammanhållet
            beslutsunderlag. Vi har t.ex. inte i
          </note>
          <note>
            Sverige några nationella indikationer på vad hela sjukvårdsdebatten
            handlar om. Är kvaliteten god eller inte? Riksdagen har inga indikationer
            på kvalitetsbegreppet. Är sjukvården ineffektiv eller inte? Riksdagen
            har inga indikationer på detta. Är servicen bra eller dålig i
            förhållande till patienterna? Riksdagen har inga indikationer.
          </note>
          <note>
            Det första som socialdemokratin kommer att arbeta för är att
            få ett sak- och djupperspektiv när det gäller hälso- och sjukvården.
          </note>
          <note>
            Det var därför med stort intresse som jag tog del av de fakta
            som presenterades på årets medicinska riksstämma. Stämman hade
            temat Hälso- och sjukvården -- möjligheter och begränsningar.
            Där fanns hälsoekonomer och professorer inom olika funktioner
            i sjukvården, som tillsammans förde fram ett budskap till oss
            politiker: Släng inte ut barnet med badvattnet! Ner i djupperspektivet
            i kommande förändringar av hälso- och sjukvården!
          </note>
          <note>
            Jag såg också att SNS nyligen har bett fem oberoende professorer
            i hälsoekonomi att syna svensk sjukvård. Budskapet från dem var
            också klart: Byt för Guds skull inte system i Sverige, men rätta
            till de fel och brister som ni har!
          </note>
          <note>
            Egon Jonsson, professor i hälsoekonomi, sade vid årets läkarstämma:
            Med konsulternas pårop om köpa och sälja, konsument och producent,
            kastar vi oss in i irrelevanta system för sjukvården.
          </note>
          <note>
            Det är de här signalerna som gör att socialdemokratin vill ha
            ordentligt med fakta på fötterna innan vi gör viktigare principiella
            ställningstaganden framöver.
          </note>
          <note>
            På medicinska riksstämman var man enig om att vi i Sverige behöver
            riktlinjer för prioriteringar i vården. Det har riksdagen bestämt,
            men det har vi ännu inte. Man var överens om att vi måste få kvalificerade
            bedömningar av de behandlingsmetoder som finns i svensk sjukvård.
          </note>
          <note>
            Det har påbörjats, men det finns inget heltäckande system för
            detta. Man var överens om att vi måste få system för gemensam
            finansiering.
          </note>
          <note>
            Fru talman! Det är den typen av djupperspektiv som vi vill ha
            med för att kunna göra bedömningar av vad som är bra och vad som
            är dåligt i svensk sjukvård. Vi vill också arbeta för att det
            skall bli en klarare gränsdragning i debatterna mellan insikt
            i och åsikt om hur situationen är inom svensk sjukvård i dag och
            vad som behöver förändras framöver.
          </note>
          <note>
            Därmed vill jag yrka bifall till socialdemokraternas motivreservation.
          </note>
          <note type="speaker">
            Anf. 109 EVA ZETTERBERG (v):
          </note>
          <note>
            Fru talman! I valdebatten inför detta val var vården en av de
            absolut viktigaste frågorna. Det var den fråga som svenska folket
            i olika enkäter och i direktkontakt med oss politiker talade om
            att det var allra största vikt att vi tog på allvar.
          </note>
          <note>
            Det har också visat sig, när Landstingsförbundet och olika organisationer
            har gjort intervjuer m.m., att vården är det område som de allra
            flesta medborgare i vårt land är beredda att betala solidariskt
            för. De vill ha en bra och fungerande sjukvård, som vi skall betala
            solidariskt för. Vi som är friska skall bidra på samma sätt som
            de som har sjukdomar och bekostar sjukvårdsapparaten. Det finns
            alltså ett mycket gott stöd hos svenska folket för att vi driver
            en bra sjukvård.
          </note>
          <note>
            Tyvärr tycker jag inte att detta betänkande från socialutskottet
            andas samma värderingar som jag uppfattar att svenska folket i
            gemen har.
          </note>
          <note>
            I det här betänkandet talar man väldigt väl om ett köp- och säljsystem.
            Ett sådant system har införts i vissa landsting, t.ex i Dalarna,
            och håller på att införas i Stockholms landsting. Men enligt min
            uppfattning finns det rätt många betänkligheter kring detta system.
            Man kan visserligen mäta efterfrågan, men knappast behoven. Det
            krävs inte bara en marknad och en efterfrågan, utan det krävs
            också att politiker gör prioriteringar. Vi är trots allt rätt
            långt ifrån en situation, där man kan åstadkomma all hälso- och
            sjukvård som vi skulle önska. Även i framtiden kommer vi att vara
            tvungna att prioritera våra satsningar.
          </note>
          <note>
            Köp- och säljsystemet kan passa i andra sammanhang, men knappast
            när det gäller sjukvården. Om detta system ändå införs, som i
          </note>
          <note>
            Dalarna, borde det i alla partier finnas ett intresse av att
            utvärdera hur systemet fungerar. Man skall inte bara låta landstinget
            fortsätta på samma väg utan att på något sätt ta hänsyn till hur
            och var det fungerar resp. inte fungerar.
          </note>
          <note>
            I Stockholms landsting är vänsterpartiet det enda parti som har
            motsatt sig ett införande av köp- och säljsystemet. Vi tror att
            det kan tillämpas i vissa delar, men att det behövs ett betydligt
            grundligare underlag för att man skall kunna genomföra en så stor
            och genomgripande förändring.
          </note>
          <note>
            I det här betänkandet har vi fört fram frågan om kvalitetssäkring
            inom vården och behovet av en vårdens konsumentombudsman. Jag
            har svårt att förstå varför utskottsmajoriteten inte kan tillstyrka
            det förslaget. Man talar mycket om patientens rätt och om att
            det är patienten som skall styra, och då borde väl just en patientombudsman
            vara en viktig ingrediens. I det nuvarande systemet, där man kan
            anmäla till ansvarsnämnd osv., tar man i huvudsak upp de formella
            fel som begås av läkare och annan sjukvårdspersonal. Det finns
            mycket annat som en patient kan vilja ta upp, och då kan det finnas
            behov av en utomstående patientombudsman.
          </note>
          <note>
            I betänkandet behandlas motioner från centerpartiet, som handlar
            om hur dålig sjukvården är i Stockholms läns landsting. Jag har
            haft förmånen att under många år ha varit landstingspolitiker
            i Stockholm, men jag kan inte instämma i den beskrivningen. Jag
            tycker att den är falsk. Det finns åtskilliga brister inom vårt
            landsting, och vi i vänsterpartiet har konsekvent drivit frågan
            om hur vården skall kunna förbättras där det finns köer, problem,
            flaskhalsar osv. Därför är det förvånande att centerpartiet tillsammans
            med alla andra partier i landstinget, som anser att sjukvården
            är så katastrofal, ändå under landstingets budgetmöte har gått
            med på att fatta beslut om att sänka skatten. Det går helt stick
            i stäv med den kritik som man framför mot sjukvården och det sätt
            på vilket man använder Stockholms landsting som exempel.
          </note>
          <note>
            Man borde betydligt mer diskutera den förebyggande hälsovården.
            Sett till sjukvården i stort har häsotillståndet i vårt land förbättrats
            under senare år. Om man tar Stockholmsområdet som ett viktigt
            exempel har folkhälsan under 80-
          </note>
          <note>
            talet konsekvent förbättrats. Det är inte bara medellivslängden
            som har höjts, utan det är också hälsan i sig som har blivit bättre,
            dvs. man har inte bara lagt år till livet, utan liv till åren.
          </note>
          <note>
            Däremot finns det naturligtvis problem när det gäller spridningen
            av hälsan. I vissa delar av
          </note>
          <note>
            Stockholmsområdet har befolkningen väldigt god hälsa, medan hälsan
            i andra delar är katastrofalt mycket sämre. Det har sin grund
            i olika klassbakgrund, utbildning, inkomster osv. Dessa förhållanden
            måste vi komma till rätta med, men det faktum att folkhälsan i
            Stockholms län starkt har förbättrats kvarstår. Jag tror att det
            är den vägen som man alltmer måste slå in på, nämligen hur man
            skall förbättra folkhälsan.
          </note>
          <note>
            Herr talman! Jag nöjer mig med detta och yrkar bifall till meningsyttringen
            från vänsterpartiets suppleant i socialutskottet. Jag ställer
            mig också bakom den reservation som socialdemokraterna har fogat
            till detta betänkande.
          </note>
          <note type="speaker">
            Anf. 110 GÖTE JONSSON (m):
          </note>
          <note>
            Herr talman! I detta betänkande tas revisorernas skrivelse och
            en del motioner upp till behandling.
          </note>
          <note>
            Jag konstaterar inledningsvis att det råder en bred enighet i
            Sveriges riksdag och ute bland svenska folket när det gäller målsättningen
            för den svenska hälso- och sjukvården. Vi skall ha en bra och
            en god sjukvård för alla.
          </note>
          <note>
            Ambitionen hos alla politiska partier är hög, och vi har ingen
            anledning att misstänkliggöra varandra i fråga om de goda avsikterna.
          </note>
          <note>
            Det är också klarlagt -- vilket även riksdagens revisorer pekar
            på -- att vi satsar stora resurser på svensk sjukvård. Det har
            vi gjort utifrån de prioriteringar och avvägningar som det har
            beslutats om i denna kammare, i landsting och ute i olika politiska
            församlingar.
          </note>
          <note>
            Det är riktigt att svensk sjukvård på många områden fungerar
            bra. Personalen är duktig, och utrustningen är i många fall god.
            Det finns mycket positivt att peka på i den svenska sjukvården.
            Jag delar Bo Holmbergs uppfattning att vi inte skall kasta ut
            barnet med badvattnet. Sedan kan vi, Bo
          </note>
          <note>
            Holmberg, ibland ha olika uppfattning om vad som är barnet och
            vad som är badvattnet. Men i princip delar jag den synen.
          </note>
          <note>
            Även om mycket i svensk sjukvård är bra finns det påtagliga brister.
            Väntetiderna och köerna är långa.
          </note>
          <note>
            Många äldre upplever problem i dagens sjukvård.
          </note>
          <note>
            De känner sig osäkra i många sammanhang.
          </note>
          <note>
            Valfriheten i sjukvården är begränsad såväl för patienterna som
            för personalen.
          </note>
          <note>
            Det finns också brister när det gäller resursutnyttjande, vilket
            också har vidimerats i många sammanhang. Jag kan peka på bl.a.
            de undersökningar som Landstingsförbundet har gjort och som visar
            att man också från personalens sida har påtalat brister i svensk
            sjukvård.
          </note>
          <note>
            Medvetenheten angående bristerna är numera också mycket stor
            och påtaglig. Det är därför som förslag om förändringar har framställts
            från väldigt många håll. Jag skall ta upp några sådana förslag.
          </note>
          <note>
            Det är alldeles uppenbart att dessa krav på förändringar inte
            skulle ha rests om man inte hade upplevt den nuvarande organisationen
            som bristfällig.
          </note>
          <note>
            Det diskussionsunderlag och de modeller som presenteras i Landstingsförbundets
            utredning
          </note>
          <note>
            Vägval är ett exempel.
          </note>
          <note>
            Försöket med Dalamodellen har introducerats för att man ville
            ha ett system som fungerade bättre --
          </note>
          <note>
            sedan kan man alltid diskutera om Dalamodellen verkligen fungerar
            bättre än det tidigare systemet.
          </note>
          <note>
            ÄDEL-reformen har också medfört förändringar inom hälso- och
            sjukvården. Den kompetensprincip som tidigare gällde för huvudmannaskapet,
            och som innebar att enbart landstinget skulle stå för sjukvården,
            har nu brutits.
          </note>
          <note>
            I samband med ÄDEL-reformen diskuteras också primärvårdens ändrade
            roll när det gäller huvudmannaskapet, relationer mellan landsting
            och kommunerna.
          </note>
          <note>
            Läkarförbundet har presenterat redovisningar och rapporter. Den
            senaste rapporten, som kom så sent som för ett par veckor sedan,
            handlade om finansieringen av hälso- och sjukvården.
          </note>
          <note>
            När vi tar del av de olika förslagen och följer debatten visar
            det sig att man har ambitionen att förbättra den svenska hälso-
            och sjukvården, även om utgångspunkterna är olika.
          </note>
          <note>
            Jag vill peka på vårdgarantin, som är ett bevis på att åtgärder
            behöver vidtas för att patientens intresse skall kunna tillvaratas
            på ett bättre sätt.
          </note>
          <note>
            Vårdgarantin är egentligen en följd av bristerna.
          </note>
          <note>
            Den behöver i framtiden inte enbart omfatta de områden och specialitéer
            som nämns i skrivningarna, utan vårdgaranti måste i princip gälla
            alla patientgrupper. Om man ger vårdgaranti enbart för några olika
            patientkategorier, finns det risk för att övriga patientkategorier
            hamnar ännu längre bak i kön.
          </note>
          <note>
            Från moderat sida hälsar vi ändå överläggningarna och besluten
            angående vårdgaranti med tillfredsställelse. Det var vi som redan
            1987 först reste detta krav här i Sveriges riksdag.
          </note>
          <note>
            Revisorernas skrivelse är ju ett bevis på den nödvändiga diskussionen
            när det gäller frågan hur vi skall organisera den svenska sjukvården
            inför framtiden. Vi lever i en föränderlig tid. Det skulle vara
            ganska underligt om inte också denna viktiga sektor i samhället,
            den svenska hälso- och sjukvården, skulle behöva omprövas. Man
            måste göra avstämningar för att vi skall ut bästa möjliga resultat
            av de ambitioner som läkare, sjuksköterskor, sjukgymnaster och
            andra står för utifrån de gemensamma resurser som vi vill ge den
            svenska sjukvården. Patienten lyfts fram praktiskt taget i samtliga
            utredningar, och i samtliga rapporter pekar man på att patientens
            intressen starkt måste markeras i dessa sammanhang.
          </note>
          <note>
            Herr talman! Utifrån detta är det också naturligt att man i regeringsdeklarationen
            klart slår fast en ambition på dessa områden. Där står: ''Att
            förbättra och förändra vården blir en av dess viktigaste uppgifter
            när det gäller välfärdspolitiken.'' En av de viktigaste alltså.
            Man säger också att vi skall ha ett husläkarsystem och att vi
            måste öka etableringsfriheten. I
          </note>
          <note>
            regeringsdeklarationen står även: ''Regeringen kommer att genomföra
            en större översyn av sjukvårdens organisation och finansiering.
            En ökad samordning mellan sjukvård och sjukvårdsförsäkring kan
            ge grund för en förnyelse av sjukvårdens finansieringsformer.
          </note>
          <note>
            Förutsättningarna att införa en obligatorisk sjukvårdsförsäkring
            prövas.''
          </note>
          <note>
            Det finns anledning att betona vad som står i regeringsdeklarationen
            på dessa punkter. Det står att en förbättring av vården är den
            viktigaste uppgiften i välfärdsbyggandet. Det står också att vi
            skall göra en större översyn av hälso- och sjukvårdens organisation
            och finansiering.
          </note>
          <note>
            Vi som arbetar med de sociala frågorna i Sveriges riksdag och
            i socialutskottet förutsätter givetvis att regeringen visar samma
            handlingskraft på detta område som den har gjort på andra områden.
            Det är precis som det har sagts tidigare: det är utomordentligt
            viktigt för de enskilda människorna att tryggheten fungerar när
            de är sjuka och behöver sjukvård. Det finns anledning att med
            stort intresse följa det arbete som regeringen har deklarerat
            både när det gäller arbetets uppläggning och när det gäller resultatet.
            Som framgår av deklarationen är det den viktigaste uppgiften på
            välfärdsområdet för närvarande.
          </note>
          <note>
            Låt mig en kort stund ta mig friheten att framföra några moderata
            synpunkter. Vi i moderata samlingspartiet har under ganska många
            år varnat för denna utveckling. Vi har påtalat problemen med kösituationen.
            Vi har talat om att patientens valfrihet måste öka och likaså
            att personalens valfrihet måste öka.
          </note>
          <note>
            Vi måste på olika sätt skapa alternativ inom vård och omsorg.
            Vi har pekat på de möjligheter som en allmän obligatorisk sjukvårdsförsäkring
            skulle ge såsom ett mycket viktigt medel och instrument för att
            uppnå dessa mål. Jag vill understryka att vi när vi har talat
            om en sjukvårdsförsäkring har sagt att den för det första skall
            vara allmän och omfatta alla. För det andra skall den vara obligatorisk,
            och för det tredje skall finansieringen ske utifrån betalningsförmågan
            på samma sätt som när det gäller sjukvårdens finansiering via
            landstinget.
          </note>
          <note>
            Vi skulle uppnå viktiga mål på detta sätt. Vi skulle få en ökad
            valfrihet. Husläkarsystemet och patientens val skulle stärkas.
            Vi skulle få en gränslös sjukvård över hela landet. Vi skulle
            slippa de gränser som landsting och regioner utgör. De resurser
            som vi avsätter till hälso- och sjukvården skulle slippa att konkurrera
            med andra områden inom landstingssfären, t.ex. länstrafiken. Även
            den medicinsk-tekniska utvecklingen skulle tjäna på denna form
            av finansiering. Vi skulle få en bättre resursanvändning när det
            gäller de samlade vårdresurserna.
          </note>
          <note>
            I en hälsorapport som kom för ett par år sedan gjorde man bedömningen
            att det faktum att vi har köer i sjukvården och att man inte får
            en snabb behandling förorsakar samhället kostnader på uppemot
            tio miljarder kronor. Det motsvarar över
          </note>
          <note>
            1 000 kr. per svensk och år. Om vi kunde få en samordning av
            sjukvårdsresurser och sjukpenningresurser, skulle vi på ett betydligt
            bättre sätt kunna tillvarata de gemensamma resurserna på detta
            område. Vi skulle även få en bättre samordning av sjukvårdsinsatser
            och rehabilitering, om vi fick denna form av finansiering. Sedan
            är det alldeles klart att det också finns brister i denna finansieringsform.
            I
          </note>
          <note>
            regeringsdeklarationen sägs att man skall belysa den framtida
            finansieringen inkl. en sjukvårdsförsäkring.
          </note>
          <note>
            De deklarationer som regeringen har gjort i regeringsförklaringen
            är mycket angelägna. Vi förutsätter att de frågor som har tagits
            upp av riksdagens revisorer i deras skrivelse liksom de frågor
            som har tagits upp i motioner i detta betänkande och i tidigare
            betänkanden som berör hälso- och sjukvården får ingå i den prövning
            och de överväganden som skall göras inom regeringens ansvar när
            det gäller att förbättra den svenska hälso- och sjukvården. Jag
            är övertygad om att vi alla har den ambitionen att vi skall skapa
            en så god och väl fungerande sjukvård som möjligt.
          </note>
          <note>
            Herr talman! Med detta ber jag att få yrka bifall till utskottets
            hemställan.
          </note>
          <note type="speaker">
            Anf. 111 ULLA ORRING (fp):
          </note>
          <note>
            Herr talman! För cirka tio år sedan redovisade
          </note>
          <note>
            SPRI en rapport om hälsoproblem och sjukvårdsutnyttjande i Sverige.
            Rapporten kallades
          </note>
          <note>
            ''Hur mår du Sverige?''
          </note>
          <note>
            Avsikten med den rapporten var att lägga fram ett underlag för
            politiker och andra beslutsfattare.
          </note>
          <note>
            Rapporten visade på många brister i svensk sjukvård, inte minst
            fördelningen av sjukvårdsresurserna. Därefter tillkom 1983 års
            hälso- och sjukvårdslag, som fastslog begreppet vård på lika villkor
            för hela befolkningen. Att tillgången på läkare varierade kraftigt
            visade SPRI-
          </note>
          <note>
            rapporten. Ja, i vissa län som t.ex. Norrbotten och
          </note>
          <note>
            Västerbotten var tillgången ca 30--40 % under riksgenomsnittet.
            Där fann man också en större förekomst av hjärt- och kärlsjukdomar
            samt diabetes, och där var sålunda läkartillgången sämre än i
            landet i övrigt. Det fanns inte heller toraxkirurgisk verksamhet
            för patienterna i norr, utan de hänvisades till Uppsala. Detta
            var ett stort debattämne på den tiden.
          </note>
          <note>
            Nå, tio år senare mår väl Sverige bättre? Ja, hälsoläget i Sverige
            har förbättrats generellt sätt.
          </note>
          <note>
            Men patienterna, särskilt i norr, upplever fortfarande att tillgängligheten
            till sjukvård knappast har förbättrats. Köerna är fortfarande
            orimliga, trots att läkarkåren har ökat med 150 %
          </note>
          <note>
            på 20 år från ca 10 000 till 25 000.
          </note>
          <note>
            Hälso- och sjukvårdslagen är ju en ramlag, som skulle innebära
            större frihet för kommunerna och landstingen att utforma vården
            efter uppställda mål. Senare fick vi dessutom
          </note>
          <note>
            Dagmaröverenskommelsen, som skulle innebära en styrning av läkarresurserna.
            Men av den vanten bidde knappt en tumme. Varken landstingens ökade
            möjligheter eller Dagmarupgörelsen har medfört någon bättre resursfördelning
            inom primärvården.
          </note>
          <note>
            I mitt hemlän, Västerbotten, har vi trots läkarutbildning i länet
            och fler utbildningsplatser fortfarande oacceptabla vakanser på
            disktriksläkartjänsterna.
          </note>
          <note>
            I går kontrollerade jag hur det var i Lycksele sjukvårdsdistrikt.
            Där finns 28 tjänster inrättade.
          </note>
          <note>
            Av dem är drygt hälften besatta med ordinarie befattningshavare.
            Fem tjänster saknar helt vikarier.
          </note>
          <note>
            I Skellefteå, en annan glesbygdsdel av länet, finns det 23 tjänster,
            och knappt en tredjedel är besatta med ordinarie befattningshavare,
            och nästan fem tjänster saknar vikarier.
          </note>
          <note>
            För oss liberaler har målet alltid varit en väl fungerande sjukvård
            -- något av en hörnsten i välfärdsstaten. Både Göte Jonsson och
            Bo
          </note>
          <note>
            Holmberg har framfört detta som sina åsikter. Jag tror att det
            i Sverige råder en stor enighet om att vi skall ha en bra sjukvård.
          </note>
          <note>
            Vi skall också erkänna att vi har en sjukvård med hög kvalitet.
            På de flesta områden möter patienterna både en imponerande professionell
            kompetens och ett starkt engagemang från hälsooch sjukvårdens
            personal.
          </note>
          <note>
            Men bristerna är också uppenbara -- begränsade valmöjligheter
            för patienten, bristande kontinuitet, besvärande kösituation och
            en svag personalpolitik som lett till svårigheter att rekrytera
            och behålla personal. Det råder även geografisk obalans som märks
            särskilt i glesbygdslänen.
          </note>
          <note>
            Huvudmännen har inte lyckats styra resurserna till primärvården.
          </note>
          <note>
            Varför gör man inte som i Norge i fråga om läkarrekrytering,
            nämligen ger extra meritvärdering för tjänstgöring i glesbygd,
            bättre lön och framför allt tillgång till en förbättrad fortbildning
            och med forskning?
          </note>
          <note>
            Fortfarande är läkartillgången avgörande för att man skall kunna
            förse människorna med en god hälso- och sjukvård. Detta sagt utan
            att på något sätt förringa betydelsen av all övrig personals insatser
            som är ovärderlig i det lagarbete som sjukvården utgör.
          </note>
          <note>
            Herr talman! Folkpartiet liberalerna har envist fört kampen för
            att kapa köerna. Och jag tycker att det är ytterligare ett välmotiverat
            steg som nu har tagits för att hjälpa de patienter som har väntat
            i åratal på en operation att regeringen och
          </note>
          <note>
            Landstingsförbundet nu har träffat avtal om vårdgaranti så att
            en rad köer kan kapas, särskilt när det gäller kranskärlssjukdomar
            -- vilket gläder mig som kommer från den del av Norrland där man
            har en stor andel av dessa sjukdomar -- höftoch knäleder, grå
            starr, osv. Det visar att det går att förbättra tillgängligheten
            inom sjukvården om viljan finns.
          </note>
          <note>
            Göte Jonsson har nyss varnat för att andra kategorier av sjuka
            kan hamna längre ned på stegen, men det får absolut inte ske.
            Det blir regeringens uppgift att se till att resurserna fördelas
            på ett bra sätt.
          </note>
          <note>
            Våra krav från tidigare år förverkligas nu äntligen när det gäller
            kösituationen, och mer kan göras.
          </note>
          <note>
            I riksdagens revisorers rapport, som till en del ligger till
            grund för dagens betänkande -- det finns även en rad motioner
            -- tas problematiken med tillgänglighet och resursfördelning upp.
          </note>
          <note>
            En del kritik har framförts mot rapporten, och den måste tillbakavisas.
            Revisorerna har uttryckligen sagt ifrån att de har granskat enbart
            ett antal delfrågor, t.ex. om hälso- och sjukvårdslagen följs,
            dvs. om människor får vård på lika villkor och om vården har utformats
            enligt statsmakternas intentioner. Och i detta sammanhang finns
            en rad brister.
          </note>
          <note>
            Riksdagen har även vid ett flertal tillfällen uttalat sig för
            en förstärkning av primärvården, vilket den inledningsvis nämnda
            SPRI-rapporten gav belägg för. Men så har inte skett.
          </note>
          <note>
            T.ex. Malmö kommun, med en total sjukvårdsbudget på 11 700 kr.
            per invånare, anslog
          </note>
          <note>
            1988 enbart 450 kr. per invånare till öppen primärvård. Varje
            allmänläkare i kommunen hade därmed ansvar för 6 700 personer,
            vilket är en omöjlighet. Då blir det inte någon husläkare eller
            familjeläkare.
          </note>
          <note>
            En kontinuitet inom primärvården, som folkpartiet liberalerna
            efterlyst alltsedan slutet av 70-talet, då den första utredningen
            om husläkarsystemet tillkom på vårt initiativ, har också revisorerna
            förordat.
          </note>
          <note>
            En väl utbyggd primärvård utgör basen för svensk sjukvård. Den
            är en förutsättning för att befolkningen skall få bra hälso- och
            sjukvård med rimliga resursinsatser. Folkpartiet liberalerna anser
            att det finns resurser, kanske inte tillräckliga, men ganska mycket.
            Men organisationen inom sjukvården måste ses över. En distriksläkare,
            husläkare, skall inte behöva ha ansvar för mer än
          </note>
          <note>
            2 000 patienter, inte över 6 000 som i Malmö.
          </note>
          <note>
            Sveriges läkarförbund instämmer i detta förslag. Vi liberaler
            har länge arbetat även för rätten att varje enskild invånare skall
            ha sin egen läkare. Och nu skall etableringshindren bort.
          </note>
          <note>
            Regeringen har tydligt markerat detta, vilket framgår av regeringsförklaringen,
            där en större översyn av hälso- och sjukvården har aviserats.
          </note>
          <note>
            Göte Jonsson har ganska ingående talat om detta.
          </note>
          <note>
            Jag tror att vi alla är överens med regeringen om att behovet
            av att förbättra och förändra vården blir en av de viktigaste
            uppgifterna när det gäller välfärdspolitiken. De förslag som nu
            finns i betänkandet kommer därför att beredas vidare i den kommande
            utredningen. Jag tror att vi alla noggrant kommer att följa detta
            arbete och resultatet av det.
          </note>
          <note>
            Herr talman! Det yttersta ansvaret för hälsan åvilar trots allt
            den enskilde själv, något vi aldrig kan komma ifrån trots alla
            organisatoriska förändringar.
          </note>
          <note>
            Med det anförda yrkar jag bifall till hemställan i socialutskottets
            betänkande 6.
          </note>
          <note type="speaker">
            Anf.112 ROSA ÖSTH (c):
          </note>
          <note>
            Herr talman! Hälso- och sjukvården är sannerligen ett område
            som är statt under stor förändring. Men vi här i riksdagen kan
            inte hävda att det är vi som kläcker idéerna eller står för förnyelsen
            och de nya tankarna.
          </note>
          <note>
            Runt om i landstingen är man i full färd med att prova nya verksamhetsformer,
            organisationer, system -- bl.a. familjeläkare, åtskilda köp- och
            säljsystem, osv.
          </note>
          <note>
            I den mån förändringen är en följd av allt knappare resurser
            har förstås regering och riksdag medverkat. Det är ju knappast
            någon ny företeelse att en försämrad ekonomi kan leda till ett
            slags renhetsbad, där mindre bra former försvinner och där nya
            och bättre växer fram. Men som alltid finns det förstås en gräns
            här som man inte ostraffat överträder. Jag skall något återkomma
            till detta.
          </note>
          <note>
            Inte heller har riksdagens revisorer svarat för något verkligt
            nytänkande i sin rapport, såsom det ibland har framställts. Jag
            vill verkligen betona att revisorerna i många fall gör ett mycket
            förnämligt arbete. Men i just det här fallet, där rapporten inte
            föranlett något förslag från utskottet, tror jag att det handlar
            om att de har haft för små resurser för att på kort tid se över
            ett så omfattande område som det här är fråga om. Följden har
            blivit ett ganska ytligt svep över verksamheten. Då och då har
            de gjort litet djupare dykningar som inte blivit helt rättvisande.
            Den främsta kritiken, och där håller jag med socialstyrelsen och
            TCO, måste riktas mot att de tämligen ingående har belyst läkarnas
            insatser men nästan inte nämnt hela omvårdnadspersonalen och dess
            insatser som är lika viktiga, och i en del fall t.o.m. viktigare.
          </note>
          <note>
            Revisorerna konstaterar också helt frankt att problemet inom
            hälso- och sjukvården inte beror på brist på resurser utan på
            att man använt resurserna fel. Jag tror säkert att det ligger
            en hel del i det påståendet, men det behöver för den skull inte
            vara hela sanningen.
          </note>
          <note>
            Det är litet förenklat när vi -- inte bara revisorerna utan också
            vi övriga -- ibland i vår ekonomiska bedömning utgår från den
            internationella statistiken rakt över utan att vi tar hänsyn till
            att vår åldersstruktur ser helt annorlunda ut än i de flesta andra
            länder. Vi har också i enighet byggt upp ett trygghetssystem inom
            socialförsäkringen och på det arbetsrättsliga området, som skiljer
            sig väsentligt från vad som är vanligt på andra håll och som inte
            bara innebär en kostnad för staten utan också för huvudmännen
            för verksamheten. Jag ifrågasätter inte denna utveckling, men
            de måste vägas in i ett sammanhang där man jämför kostnader.
          </note>
          <note>
            Vi i centern anser att det är mycket angeläget att man inte nu
            drar förhastade och överoptimistiska slutsatser vad gäller hälso-
            och sjukvårdens möjligheter att klara alla krav enbart genom effektivisering
            och omstruktureringar -- krav som följer av nya medicinska landvinningar,
            nya förväntningar på vården, på snabbare och effektivare behandling
            och på högre kvalitet.
          </note>
          <note>
            Här är vi inne på ett område där riksdagen måste ta ett ansvar
            för att det inte blir en ekonomisk omöjlighet för sjukvården att
            utföra det som vi förväntar oss och kräver.
          </note>
          <note>
            Vi har också ett ansvar för att människor i hela vårt land kan
            få vård på någorlunda lika villkor.
          </note>
          <note>
            Dagmarsystemet var ett steg på vägen mot ett sådant förhållande,
            men det har inte fungerat som man önskat på alla håll, och det
            har inte löst alla problem. Vård på lika villkor betyder bl.a.
            det som revisorerna också tar upp i sin rapport, nämligen en tillfredsställande
            läkarförsörjning i hela landet.
          </note>
          <note>
            Problemen här är som bekant många och hänger inte enbart samman
            med läkarnas egen benägenhet att etablera sig i exempelvis ett
            Norrlandsdistrikt, utan det är också ofta fråga om arbetsmöjlighet
            för make, maka eller sambo. Därför är det i grunden en regionalpolitisk
            fråga i vidare mening.
          </note>
          <note>
            Vård på lika villkor handlar också om att äldre människor i storstäder,
            t.ex i Stockholm, skall kunna få sitt omvårdnadsvehov tillgodosett
            i alla konjunkturlägen. Eva Zetterberg har uppfattat centerns
            motioner som en kritik mot landstinget i
          </note>
          <note>
            Stockholms län. Det är en total missuppfattning.
          </note>
          <note>
            Tvärtom har vi framhållit Stockholms län landsting som föredömligt
            i många avseenden, bl.a. när det gäller att organisera primärvården.Det
            som jag har pekat på är den skriande brist som i vissa lägen rått
            på kompetent personal för äldreomsorgen. Det kan inte landstingen
            lastas för, och inte heller är det någonting som man kan komma
            till rätta med genom att höja skatterna.
          </note>
          <note>
            Jag hävdar därför att det är nödvändigt att motverka överhettningssituationer
            som går ut över framför allt äldrevården och tillgången till omvårdnadspersonal.
          </note>
          <note>
            Över huvud taget tror jag att äldrevården är det område som vi
            måste ägna den strösta uppmärksamheten åt framöver. Vi vet att
            antalet mycket gamla människor kommer att öka kraftigt under det
            närmaste decenniet, och vi vet att det är den gruppen som kräver
            de största sjukvårdsinsatserna. Vi har inte löst den frågan genom
            att vi bytt huvudman för den större delen av verksamheten, behoven
            finns kvar och kommer att öka.
          </note>
          <note>
            Tillsynsfrågan är naturligtvis en viktig angelägenhet för oss
            i riksdagen. Jag tror att tillsynen kommer att fungera bättre
            med den regionala organisation som socialstyrelsen har byggt upp.
          </note>
          <note>
            Sammanfattningsvis, herr talman, vill jag säga att det finns
            en stor kompetens hos sjukvårdspersonalen. Det finns stor kunnighet
            och utvecklingsvilja ute i landsting och kommuner, vilket ger
            framtidstro. Vad vi i riksdagen har att göra är att skapa sådana
            ramar, sådana villkor att det blir möjligt att bedriva en hälso-
            och sjukvård som utgår från patienternas behov.
          </note>
          <note>
            Vi i centern har tidigare begärt en översyn av sjukvårdens organisation
            och finansiering, och den nya regeringen har deklarerat att en
            sådan skall göras. I det sammanhanget har det också sagts att
            det måste komma till stånd en ökad samordning mellan sjukvården
            och sjukförsäkringen.
          </note>
          <note>
            Herr talman! Jag yrkar bifall till utskottets hemställan.
          </note>
          <note type="speaker">
            Anf. 113 EVA ZETTERBERG (v) replik:
          </note>
          <note>
            Herr talman! Jag vill för Rosa Östh och centern påpeka den motsägelse
            som man gör sig skyldig till när man å ena sidan säger att landstingen
            har svårt att fullfölja sina uppgifter, att det finns brister
            i vården och å andra sidan samtidigt hävdar att
          </note>
          <note>
            Stockholms läns landsting inte ser till att sjukvården får de
            medel som faktiskt behövs för att bedriva en förbättrad sjukvård.
          </note>
          <note>
            Likaså har man från riksdagens sida i andra sammanhang gjort
            så att landstingen har förlorat stora inkomster. Det rör sig om
            miljardbelopp. Det i sig har gjort att möjligheterna för sjukvård
            runt om i landet drastiskt har försämrats.
          </note>
          <note type="speaker">
            Anf. 114 ROSA ÖSTH (c) replik:
          </note>
          <note>
            Herr talman! Jag tror att Eva Zetterberg och jag är överens i
            långa stycken. Vi har från centern ofta ifrågasatt de kraftiga
            indragningarna från landstingen till staten. Men det som jag uttryckligen
            påpekade som det stora problemet är alltså det faktum -- och detta
            är belagt från många håll -- att det under vissa perioder inte
            har varit möjligt att rekrytera personal till den angelägna äldreomsorgen.
            En ledande tjänsteman inom socialvården berättade en gång för
            mig: ''Jag går praktiskt taget ut på gatan och rekryterar min
            personal.'' Det tror jag inte heller Eva Zetterberg tycker är
            en bra situation och någonting som man kan försvara.
          </note>
          <note>
            Anf.115 EVA ZETTERBERG(v) replik:
          </note>
          <note>
            Herr talman! Det är självklart. Jag har svårt att tro att något
            parti skulle tycka att det är en bra lösning.
          </note>
          <note>
            Den aktuella situationen inom landstinget i
          </note>
          <note>
            Stockholm, i Stockholms stads socialnämnd och inom olika delar
            av kommun och landsting är inte sådan att det råder en enorm brist
            på personal, så som det varit under många år. I dag är det betydligt
            lättare att behålla den personal som finns och rekrytera ny personal.
            Det beror naturligtvis på en försämrad arbetsmarknad, vilket jag
            i och för sig beklagar. Men det har ändå det goda med sig att
            personalomsättningen minskat och att det är lättare än tidigare
            att rekrytera personal. Jag tror inte att det just är huvudproblemet
            på det här området.
          </note>
          <note type="speaker">
            Anf. 116 ROSA ÖSTH (c) replik:
          </note>
          <note>
            Herr talman! Just nu är detta säkert inte det huvudsakliga problemet.
            Vad jag sade i mitt anförande var att man måste ha en tillfredsställande
            lösning för personalen i alla konjunkturlägen. Jag tror inte Eva
            Zetterberg och jag har anledning att bekymra oss för situationen
            i Stockholms läns landsting. Vi försöker verkligen att arbeta
            för att förbättra situationen där så att de äldre människorna
            inte behöver riskera att bli utlämnande åt inkompetent personal
            i något läge.
          </note>
          <note>
            Tredje vice talmannen anmälde att Eva Zetterberg anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 117 ULLA ORRING (fp) replik:
          </note>
          <note>
            Herr talman! Rosa Östh tar ännu en gång orden
          </note>
          <note>
            ''ytligt svep'' i sin mun när det gäller revisorernas rapport.
            Ja kan inte ställa upp på det. Jag menar att revisorerna har gjort
            ett mycket gott arbete. Nu kan det sägas att jag är part i målet,
            eftersom jag är revisor. Att jag inte tycker att det är ett ytligt
            svep beror på att jag kan konstatera att svensk sjukvård inte
            använt sina resurser på rätt sätt. Det är vad också revisorerna
            har kommit fram till. Det kan inte var tillfredsställande att
            man inte har lyckats med att bemanna primärvården. Primärvården
            är det viktigaste, för den finns nära patienten. Den skall också
            kunna bemannas med fast anställda specialister och kompetenta
            allmänmedicinare samt duktiga rutinerade distriktsköterskor.
          </note>
          <note>
            Som revisorerna påpekade i sin rapport är två tredjedelar av
            tjänsterna besatta med kompetenta utbilda läkare genomsnittligt
            i landet, men i vårt län är bara en tredjedel av tjänsterna besatta
            med kompetenta läkare. Får man inte det här systemet att fungera,
            blir belastningen väldigt stor på specialistsjukvården. Det är
            ju inte avsikten med specialistsjukvården. Den skall användas
            i specialistgebitet, precis som namnet anger. Därför tycker jag
            att det är väldigt bra att revisorerna har tagit fram denna rapport
            och påpekat den obalans som råder inom sjukvården. Det är ett
            dokument att arbeta vidare med.
          </note>
          <note>
            Sedan måste man också säga att vi,för att bedriva sjukvård i
            landet, måste kunna rekrytera läkare.
          </note>
          <note>
            All övrig personal är naturligtvis också väldigt viktig, vilket
            jag sade i mitt anförande.
          </note>
          <note type="speaker">
            Anf. 118 ROSA ÖSTH (c) replik:
          </note>
          <note>
            Herr talman! Jag skall inte gå i någon djupare polemik med Ulla
            Orring. Jag håller med henne om att rapporten från riksdagens
            revisorer har varit positiv så till vida att man har speglat de
            problem som jag hävdat redan var kända av oss som har arbetat
            med dessa frågor. Det som jag och remissinstanserna har kritiserat
            är att det kan ge litet fel signaler, om man utifrån en ganska
            ytlig översyn presenterar förslag som om det hade gjorts en mycket
            grundlig översyn. Det är jag en smula kritisk till.
          </note>
          <note type="speaker">
            Anf. 119 ULLA ORRING (fp) replik:
          </note>
          <note>
            Herr talman! Det är bra, Rosa Östh, att vi är överens om att
            vi skall ha en bra sjukvård. Att det var kända problem tvivlar
            jag inte heller på, för riksdagen har flera gånger uttalat att
            det skall satsas mer på primärvården, men så har inte skett i
            verkligheten. Tvärtom har utvecklingen av primärvården stått stilla
            i stora delar av vårt. Då var det nödvändigt att revisorerna kom
            med en rapport, som får bilda uderlag för de beslut som vi skall
            fatta och som regeringen kommer grunda sitt ställningstagande
            på. Den kommission som skall tillsättas kommer i stor utsträckning
            att arbeta utifrån revisorernas rapport.
          </note>
          <note type="speaker">
            Anf. 120 ROSA ÖSTH (c) replik:
          </note>
          <note>
            Herr talman! Som jag antydde i mitt anförande är den utveckling
            mot nya former och nya idéer som pågår i landstingen en process
            som har tagit tid och som inte är föranledd av vare sig de tillkännagivanden
            som riksdagen har gjort till regeringen eller revisorernas rapport,
            utan är det är någonting som har värkt fram. Som jag sade tror
            jag att anledningen delvis har varit att man har sett att resurserna
            har krympt. Som vi vet är nöden uppfinningarnas moder, och jag
            tror att det har varit fallet även i det här sammanhanget. Men
            som debattinslag har revisorernas rapport fyllt en funktion. Det
            håller jag med Ulla Orring om.
          </note>
          <note type="speaker">
            Anf. 121 JERZY EINHORN (kds):
          </note>
          <note>
            Herr talman! Ärade kolleger, riksdagens ledamöter! Jag vill först
            instämma i det mesta som sagts hittills i debatten. Jag tycker
            att det är bra att våra revisorer ägnat uppmärksamhet åt vården
            och omsorgen. Jag tycker också det är bra att revisorerna redovisar
            flera av vårdens allvarligaste brister och anlägger insiktsfulla
            synpunkter, även om dessa ibland är ryckta ur sitt sammanhang.
            Men revisorerna inkl. Ulla Orring framhåller också själva i sitt
            yttrande att deras avsikt inte var att presentera en heltäckande
            översyn på något sätt.
          </note>
          <note>
            Vården och omsorgen brottas i dag med stora och tyvärr snabbt
            växande problem. Detta gäller kanske främst den oglamourösa vården
            av svårt och långvarigt sjuka, vården av de mycket gamla och döende,
            som ingen hittills nämnt. Dessa orkar inte protestera. De kan
            inte organisera sig eller anställa ombudsmän, ekonomer eller pressekreterare.
          </note>
          <note>
            Detta bidrar till att -- kanske är det främst just därför --
            deras vård är så lågt prioriterad.
          </note>
          <note>
            En omfattande Sifoundersökning som nyligen genomförts visar att
            endast 3 % av Sveriges befolkning är mycket nöjd med äldrevården.
            Den visar också att missnöjet är störst bland dem som har kommit
            i kontakt med den vården, antingen som anhörig, patient eller
            personal. Den visar vidare att missnöjet är störst i Stockholm.
          </note>
          <note>
            Jag tycker att det är en semantisk fråga om vi skall eller inte
            skall kalla dagens situation för kris. Men faktum är att jag och
            många andra dagligen tvingas skicka hem gamla människor i uppenbart
            behov av sjukhusvård till en hemsjukvård, som tyvärr ofta inte
            fungerar.
          </note>
          <note>
            En 85-åring behöver 38, nästan 40 fler vårddagar än yngre, de
            som är under 65 år. Under 1990-talet kommer antalet 85-åringar
            att öka med 40 %. Vi har, herr talman, ingen beredskap för detta.
            Jag vet inte om vi skall kalla det för kris eller inte.
          </note>
          <note>
            Jag tycker att de svagaste i vårt samhälle är de mycket gamla,
            de svårt långvarigt sjuka. De har ingen intresseorganisation,
            ingen för deras talan och ingen kommer att göra det om inte vi,
            de folkvalda, i riksdagen och regeringen tar oss an deras sak.
            Det har vi inte gjort hittills.
          </note>
          <note>
            Det främsta måttet på ett folks solidaritet och välfärd är hur
            man tar hand om sina gamla. Jag vill hävda att om inte detta problem
            löses finns ingen grund för att hävda att Sverige fortfarande
            är ett välfärdsland, detta faktiskt oberoende av vad vi för övrigt
            gemensamt och solidariskt gör för varandra.
          </note>
          <note>
            En förutsättning för att svåra problem skall kunna lösas är en
            saklig debatt, och en förutsättning för en debatt är att man medger
            fakta. Endast delvis har man velat medge fakta i olika anföranden
            här i dag.
          </note>
          <note>
            Men jag är glad för allt som har sagts och som är riktigt.
          </note>
          <note>
            Jag tycker framför allt att det är bra att regeringen har uttalat
            mycket kraftfullt i sin regeringsförklaring att man är starkt
            medveten om de växande problemen inom sjukvården och äldreomsorgen.
            Att förbättra och förändra vården blir en av den nuvarande regeringens
            viktigaste uppgifter när det gäller välfärdspolitiken. Att medge
            fakta skall inte tolkas som en svepande kritik av den svenska
            sjukvården. Jag kan försäkra er att de verksamma inom vården --
            jag har talat med flera -- välkomnar regeringsförklaringen och
            ser den som ett löfte och inte som en kritik av våra ansträngningar
            att göra det bästa möjliga av dagens besvärliga situation. Men
            vi måste också medge att regeringnförklaringen väcker förhoppningar
            och förväntningar.
          </note>
          <note>
            Det var nödvändigt, tycker jag, att regeringen under sina första
            veckor ägnade mycket kraft åt övergripande budgetfrågor. För utan
            sund ekonomi kan vi tyvärr inte hoppas på en bra och gemensamt
            finansierad vård och omsorg. Det är dock angeläget att regeringen,
            så snart den första fasen av budgetarbetet är avslutad, ger hög
            prioritet åt den aviserade översynen av vården. Vi inom kds är
            också helt övertygade om att regeringen kommer att ta sig an dessa
            frågor snart och med största allvar.
          </note>
          <note>
            Tiderna förändras, och därför förändras även visionerna. Det
            är naturligt. Det som har varit skall inte kritiseras. Det var
            bra i den tid som har varit.
          </note>
          <note>
            Men jag tycker att det är bra att vi äntligen i stor politisk
            enighet har fått öppningar mot alternativ i det tidigare, låt
            oss medge det, ganska överpolitiserade och stela vårdsystemet.
            Men jag tycker inte att vi får utgå från att detta räcker. Det
            är därför angeläget att översynen får en bred ansats och får drivas
            förutsättningslöst.
          </note>
          <note>
            De som skall göra den översyn som regeringen aviserade står inför
            mycket svårlösta problem. Man kan tyvärr inte hoppas på att 90-talets
            frågor inom vården och omsorgen kan lösas genom tillskott från
            statskassan. Det vore den enklaste lösningen, men vi vet alla
            att den inte är realistisk.
          </note>
          <note>
            Vi behöver därför en debatt om alternativa finansieringsformer.
            En saklig debatt är möjlig först när man har medgivit att det
            nuvarande systemet har fungerat bra men har svårt att klara dagens
            problem. Jag tror tyvärr inte att det är anpassat till
          </note>
          <note>
            90-talets problem.
          </note>
          <note>
            Jag vill samtidigt hävda att det är osakligt och kortsiktigt
            att inbilla befolkningen att 90-talets vårdbehov kan klaras enbart
            genom punktvisa ansiktslyftningar. Jag tycker att var och en av
            oss i det här rummet som har deltagit i debatten skall försöka
            göra klart för sig om vederbörande talade om helhetssynen eller
            om sådana punktvisa förbättringar. Jag tror inte att de räcker.
          </note>
          <note>
            Jag tycker att denna fråga är minst lika angelägen som frågan
            om våra pensioner. För, mina vänner, det är viktigt hur vi lever.
            Men det är också viktigt hur vi åldras och hur vi dör.
          </note>
          <note>
            Jag vill därmed yrka bifall till utskottets hemställan, och jag
            utgår från att regeringen även i denna fråga skall handla med
            största allvar och med stor skyndsamhet.
          </note>
          <note type="speaker">
            Anf. 122 JOHAN BROHULT (nyd):
          </note>
          <note>
            Herr talman, ärade riksdagsledamöter! Bo
          </note>
          <note>
            Holmberg inledde med att säga att vi inte har en dålig sjukvård.
            Det är ingen kris. Det känner jag mig glad för, eftersom jag arbetar
            inom sjukvården.
          </note>
          <note>
            Jag vill gärna vidimera att den svenska sjukvården är god i ett
            internationellt perspektiv. Samtidigt vill jag framhålla att jag
            tycker att vi inte skall vänta till det blir en kris. Man kan
            redan nu se vissa saker som börjar bli krisartade. Både Jerzy
            Einhorn och
          </note>
          <note>
            Rosa Östh har pratat om de äldre. För dem är det kris, såväl
            när det gäller vård på sjukhus som när det gäller deras hemsjukvård
            och omvårdnad.
          </note>
          <note>
            Vården av dessa äldre personer är inte dålig på sjukhusen. Det
            dåliga är att vi kastar ut dem innan de har fått den vård och
            den omvårdnad som de behöver. Det är här som man måste försöka
            finna andra vägar.
          </note>
          <note>
            Vad kan man då göra, när man har en begränsad ekonomi? Man kan
            studera de organisatoriska modellerna, och här finns det mycket
            att titta på.
          </note>
          <note>
            Ett problem är det dubbla huvudmannaskapet.
          </note>
          <note>
            Landstinget har hand om sjukvården och kommunen har hand om åldringsvården
            och socialvården. Detta kommer förhoppningsvis att ändras. ÄDEL-reformen
            är ett steg i den riktningen.
          </note>
          <note>
            En ökad valfrihet inom vården är också en faktor som kan göra
            att man får ett bättre omhändertagande även av de äldre medborgarna.
          </note>
          <note>
            Men då krävs det att valfriheten och konkurrensen blir rättvis
            ur de äldre medborgarnas synpunkt, vilket alltså innebär att vården
            måste vara producentoberoende. Med detta menar jag att pengen
            skall följa patienten. Patienterna skall inte tillhöra sjukhusen,
            utan sjukhusen skall tillhöra patienterna. Rätten till vårdgaranti
            skulle alltså gälla också en omvårdnadsgaranti. Detta borde finnas
            inskrivet i grundlagen.
          </note>
          <note>
            De olika modeller som nu prövas,
          </note>
          <note>
            Stockholmsmodellen, som är på väg, och köp- och säljsystemet,
            kommer att innebära en ökad kostnadsmedvetenhet, vilket inte är
            så dumt.
          </note>
          <note>
            En mycket viktig sak är etableringsfrihet. Man skalll få ökad
            möjlighet att öppna sjukhem och privatmottagningar. Man skall
            kunna öka användandet av sjukhusets resurser, även på icke kontorstid.
            Men då måste en hel del regleringar avskaffas, t.ex. Dagmarreformen.
          </note>
          <note>
            Det är viktigt att framhålla, som en sista punkt där vi kan tjäna
            pengar och få en bättre vård, att man med sjukhem och ålderdomshem
            kan få en både bättre och billigare vård och ett omhändertagande
            av våra äldre medborgare. Det finns utredningar som visar att
            man kan tjäna nästan 50 %
          </note>
          <note>
            ekonomiskt, halva priset alltså, och ändå blir detta omhändertagande
            mycket bättre. Men då krävs att man har en etableringsfrihet.
          </note>
          <note>
            Herr talman! Låt mig få avsluta detta anförande med att tala
            om vad som hände i Sollentuna. I
          </note>
          <note>
            Sollentuna finns det en fastighet. I denna kontorsfastighet var
            fyra fem stycken handelsbolag inrymda. Samtliga har nu i dessa
            dåliga tider gått i konkurs. Fastighetsägaren ville då göra om
            denna fastighet till ett sjukhem. Alla tillstånd fanns.
          </note>
          <note>
            Byggnadslov fanns. Det var inga problem med lokalerna. De uppfyllde
            alla de kriterier som gällde. Socialstyrelsen var och tittade
            och fann att lokalerna var alldeles utmärkta för detta ändamål.
          </note>
          <note>
            Man kunde ha 10--12 patienter i rum med våtutrymmen, här fanns
            handikapptoaletter, hissar och allt som behövdes.
          </note>
          <note>
            Sedan vänder sig fastighetsägaren till Sollentuna kommun som
            säger: Ja, det kanske går bra, men vi tror inte att vi har något
            underlag för att förse er med patienter. Ändå vet man att hemsjukvården
            dignar och har ett jättestort behov av just detta.
          </note>
          <note>
            Man vet också att det bara skulle kosta hälften så mycket som
            annars att vårda dessa patienter på detta sjukhem.
          </note>
          <note>
            Fastighetsägaren gick till banken och bad att få lån.
          </note>
          <note>
            Det går alldeles utmärkt, men då måste kommunen garantera att
            du åtminstone får några patienter.
          </note>
          <note>
            Det kunde kommunen inte göra. Så nu finns här ett hus vars samtliga
            hyresgäster har gått i konkurs.
          </note>
          <note>
            Fastighetsägaren kommer också att gå i konkurs.
          </note>
          <note>
            Samtidigt finns det ett skriande behov av att få vård och omvårdnad
            av äldre medborgare.
          </note>
          <note>
            Detta, herr talman, är inte god ekonomi. Det är hänsynslöst mot
            patienterna, ja mot alla.
          </note>
          <note>
            Jag yrkar bifall till utskottets hemställan i socialutskottets
            betänkande nr 6 och avslag på riksdagens revisorers förslag.
          </note>
          <note type="speaker">
            Anf. 123 LEIF CARLSON (m):
          </note>
          <note>
            Herr talman! I regeringsförklaringen säger man att
          </note>
          <note>
            ''arbetet med att skapa värdiga villkor för gamla och sjuka måste
            intensifieras'' samt att ''bättre förutsättningar skapas för att
            nya former av vård och omsorg snabbt kan växa upp''. Med det har
            regeringen aviserat en översyn av vårdens organisation och finansiering.
            Flera har här belyst hur allvarligt regeringen ser på vården och
            de problem som finns där. Men här har också sagts att man ifrågasätter
            om det föreligger en kris och om man behöver göra ändringar.
          </note>
          <note>
            Riksdagens revisorer säger sig inte vara beredda att godta att
            bristerna i hälso- och sjukvården beror på att de totala resurserna
            är för små. Förvisso finns stora resurser i det totala vårdsystemet,
            som kan omdisponeras och frigöras.
          </note>
          <note>
            Det är kanske möjligt att minska kostnaderna med upp till 20
            % genom att trimma vårdcentraler när det gäller personal, utnyttja
            operationslokaler och operationspersonal mer optimalt och likaså
            organisera arbetet bättre på avdelningar. Men något sakligt underlag
            för att rationaliseringspotentialen är stor nog för att möta de
            krav den enorma tillväxten av äldresjukvården och äldreomsorgen
            kommer att ställa på resurserna finnas inte. Här finns en kris
            under uppsegling.
          </note>
          <note>
            Behoven ökar framför allt på grund av de många fler mycket gamla.
            Dessa mycket gamla är inte friskare i dag än i går. Framför allt
            finns problem med benskörhet och demenser. De som inte är fullt
            så gamla är friskare än förr, men det finns inga tecken på, vare
            sig i Sverige eller i något annat land, att de yngres friskhet
            skulle kompensera för vårdinsatserna för de äldsta.
          </note>
          <note>
            Detta betyder att behoven av vård kommer att öka kontinuerligt
            under 1990-talet. Under 1980-talet har omprioriteringar skett
            på detta område, varför rationaliseringsvinsterna inom just äldrevården
            i stort sett är uttagna. Med äldrevård menar jag då omvårdnad
            och service, dvs. det som tar tid. Det betyder att det inte finns
            så mycket mer att effektivisera när det gäller hemhjälp, hemsjukvård,
            ålderdomshem och långvård om vi skall behålla humanismen. Mänsklig
            vård tar mänsklig tid och kan inte rationaliseras bort.
          </note>
          <note>
            Jag tror, herr talman, att många som liksom jag arbetat många
            år med äldreomsorgsfrågor och äldresjukvård är oroliga. Vi ser
            en hotande kollaps närma sig. Man är rädd för att de honörsord
            som används -- valfrihet, trygghet och integritet -- bara blir
            ord. Vi får inte låta oss förblindas av ett blomsterspråk, skönmålningar
            och idylliseringar.
          </note>
          <note>
            Vi måste tala klarspråk. Problemen är stora.
          </note>
          <note>
            Sanningen är att resurserna för framtiden är för små för att
            möta behoven. Resurstillskott inom äldrevård kommer att behövas,
            och det gäller främst personalen.
          </note>
          <note>
            Vi behöver bara räkna antalet äldre, och då speciellt de mycket
            gamla, under det kommande decenniet och sätta detta antal i relation
            till storleken av de ungdomskullar som kommer ut på arbetsmarknaden
            samt de pensionsavgångar som kommer att äga rum -- allt detta
            är väl kända siffror -- så ser vi att divergensen mellan förhoppningar,
            löften och verklighet är stor.
          </note>
          <note>
            Fram till sekelskiftet kommer vårdsektorn i stort att behöva
            samtliga nytillkommande personer på arbetsmarknaden, dvs. alla
            ungdomar som kommer in på arbetsmarknaden och alla invandrare,
            med dagens invandringstal. Detta behövs enbart för att hålla dagens
            standard. En slutsats är då självklar:
          </note>
          <note>
            Var rädd om den personal vi redan har. Tänk på arbetsmiljö, stimulans
            och ledning.
          </note>
          <note>
            Det offentliga systemet klarar inte dessa problem.
          </note>
          <note>
            De som tror att organisationsförändringar som
          </note>
          <note>
            ÄDEL-reformen löser dem har föga kännedom om verkligheten. I
            stället upplever många som liksom jag arbetat med överförandet
            av huvudmannaskapet enligt ÄDEL, att man på det sociala området
            gärna bortser från det stora sjukdomsinslaget i äldreproblematiken.
            Man bortser från de stora medicinska insatser som kommer att krävas
            för att dessa gamla mycket skall få en acceptabel och trygg äldreomsorg.
            Okritiska uttalanden om att äldre blir föremål för medicinsk omsorg
            i onödan riskerar att sänka kvaliteten i hälso- och sjukvården
            för äldre. Det finns en risk för att ett glatt amatöriserande
            förvandlar äldreomsorgen till något otryggt.
          </note>
          <note>
            Det professionella inslaget måste respekteras samtidigt som vi
            måste ha alldeles klart för oss att det icke-professionella inslaget
            måste öka och understödjas. Det är min uppfattning att vi öppet
            måste erkänna att dagens vårdformer inte kommer att räcka till
            om vi skall kunna tillförsäkra de äldre en dräglig tillvaro.
          </note>
          <note>
            Vi måste naturligtvis reformera de system vi har, öka effektiviteten,
            förbättra kvaliteten och få personal att trivas. Ett exempel är
            hjälpmedelsmarknaden, där en fri marknad med högkostnadsskydd
            skulle innebära en markant förbättring. Men det kommer inte bara
            att krävas insatser av den offentliga sektorn och den privata,
            olika former av insatser av anhöriga och ideella organisationer,
            utan det krävs dessutom en tidig medvetenhet om att var och en
            är ansvarig för att planera inför sin egen ålderdom. De ickeprofessionella
            krafterna måste till. Alla måste samverka.
          </note>
          <note>
            Den blinda tilliten till att samhället löser alla problem, som
            vi i Sverige är rätt ensamma om, har medfört att människor går
            i pension utan att bekymra sig över sitt framtida boende eller
            sina framtida behov. De senaste en á två generationerna har överlåtit
            till kollektivet, det offentliga samhället, att lösa problemen.
          </note>
          <note>
            Detta är i dag en falsk bild av verkligheten. Den måste ändras.
            Man måste ge en verklighetsbeskrivning som stämmer så att var
            och en har möjlighet och chansen att planera för sin egen ålderdom
            så att man kan förbereda sig inför den.
          </note>
          <note>
            Det kan vara fråga om något så enkelt som att t.ex.
          </note>
          <note>
            ordna en lämplig bostad medan tid är, så att den fungerar även
            när jag är rörelsenedsatt. Detta måste vara en självklarhet om
            vi skall klara oss i framtiden på ett anständigt sätt. Vi måste
            säga det högt så att de äldre kan förbereda sig. I dag gör man
            inte det.
          </note>
          <note>
            Det offentliga samhället kommer inte mer än marginellt att kunna
            ta hand om problemen och då för att ge de svagaste deras självklara
            rätt till god omsorg och vård. Det vore fel av oss att av missriktad
            välmening inte tala om hur det är för att inte skrämma. Vi måste
            tala om hur det är, för annars går det snett. Den professionella
            vården, offentlig eller privat, måste nu inriktas på att uppmuntra
            stötta och samarbeta med den ickeprofessionella. Det kräver attitydförändringar
            och ekonomiska förändringar.
          </note>
          <note>
            Det är därför oerhört viktigt att regeringens utredning om finansieringssystemet
            får högsta prioritet. Finansieringen måste vara solidarisk, men
            den skall följa var och en, även den äldre, så att han blir i
            stånd att välja och kan styra mot den vård han själv vill ha.
            Men då måste han också veta att det kommer att ställas krav på
            honom att vara förutseende och att medverka.
          </note>
          <note>
            Det har här redan sagts att en patient, en äldre person, inte
            hör till det eller det sjukhuset, den eller den vårdcentralen
            eller ålderdomshemmet. Det är sjukhuset, vårdcentralen och ålderdomshemmet
            som hör till honom. Det är patienten, den äldre vårdtagaren, som
            är beställaren.
          </note>
          <note>
            Det finns inte och kommer inte att finnas några enkla lösningar.
            Jag upplever att en av de största uppgifter som riksdagen kommer
            att få de närmaste åren är att på alla nivåer förnya äldreomsorg
            och äldresjukvård. Man måste vara kreativ och bryta upp offentliga
            monopol. Man måste acceptera ickeprofessionella insatser, och
            man måste lämna ett välmenande blomsterspråk och ett idylliserande
            av de äldres situation till förmån för en kanske ibland krassare
            men sanningsenligare beskrivning av framtiden med de större krav
            som ställs på var och en.
          </note>
          <note>
            Herr talman! Det är min förhoppning att regeringen, med den uttalade
            inriktningen att göra en översyn av sjukvårdens organisation och
            finanisering med målet att skapa värdiga villkor för gamla och
            sjuka, kommer att attackera dessa ibland till synes överväldigande
            problem med stor kraft och med öppenhet och nytänkande. Jag tycker
            att det här i dag har visat sig en samstämmighet om dessa problem.
            Det är viktigt att det förs ut att detta är ett problem. Det är
            en kris under uppsegling.
          </note>
          <note type="speaker">
            Anf. 124 MY PERSSON (m):
          </note>
          <note>
            Herr talman! Hon var en av dessa sjukhusvärldens vandrerskor.
            I vacker blå rock vankade hon korridoren fram och tillbaka. ''Nu
            går jag, för nu sover lillen -- -- -- men var är min väska? --
            -- -- Jag måste gå hem nu -- -- -- men var bor jag någonstans?
            -- -- -- ''. En gammal Alzheimersjuk kvinna letar efter sitt rum
            och sin väska.
          </note>
          <note>
            I regeringsförklaringen aviseras en omfattande översyn av sjukvårdens
            organisation och finansiering. Ett sådant arbete bör kunna resultera
            i ökad valfrihet och rättvisa för patienten samtidigt som personalen
            gynnas av en mer flexibel organisation. I ljuset av denna viljeinriktning
            vill jag lyfta fram den formulering i regeringsförklaringen där
            det talas om ''att arbetet med att skapa värdiga villkor för gamla
            och sjuka nu måste intensifieras''.
          </note>
          <note>
            Vad innebär då värdiga villkor för en gammal människa?
          </note>
          <note>
            Det innebär att bli bemött som den unika människa man är.
          </note>
          <note>
            Det innebär att få den hjälp till god bostad och god omvårdnad
            som man utifrån sin ålder fordrar.
          </note>
          <note>
            Det innebär att få den kompetenta och kärleksfulla vård som man
            kan komma att behöva på äldre dar.
          </note>
          <note>
            Låt oss nu återvända till vår vandrerska och till det något bortglömda
            område inom medicinen som jag här i dag särskilt vill fokusera
            -- demensvården.
          </note>
          <note>
            Vandrerskan representerar en allt större grupp gamla i vårt land
            som ''samhället'' i dag på grund av okunskap, bristande resurser
            och det faktum att denna grupp oftast inte kan föra sin egen talan,
            underlåter att ge den värdiga vård som regeringsförklaringen talar
            om.
          </note>
          <note>
            I dag lider cirka 6 % av dem som över 65 år av något slags demenstillstånd.
            Den största gruppen finns bland dem som är över 80 år, där man
            beräknar att antalet är så stort som uppemot 20 %. Och som bekant
            är det den gruppen äldre som blir allt större.
          </note>
          <note>
            Demenssjukdomarna -- där den mest kända,
          </note>
          <note>
            Alzheimers sjukdom, upptar cirka 45 % av fallen --
          </note>
          <note>
            har varit dolda sjukdomar. Kanske därför att detta är sjukdomar
            som man som medmänniska har ringa kunskap om och som därför skrämmer.
            Kanske därför att man som anhörig skäms för den alltmer förvirrade
            makan eller maken, mamman eller pappan. Kanske också därför att
            detta ur medicinsk synvinkel inte är ett särskilt statusfyllt
            arbetsfält.
          </note>
          <note>
            Herr talman! I dag har vi en stor kunskap om demenssjukdomar.
            Vid fyra svenska forskningscentra -- Lund, Göteborg, Umeå och
          </note>
          <note>
            Stockholm -- bedrivs sedan 60-talet en intensiv forskning, med
            sinsemellan olika inriktning, som internationellt är av mycket
            hög klass. I dag kan vi inte bota dessa sjukdomar. Kanske kommer
            vi dock redan vid sekelskiftet att kunna rå på någon. Men vi kan
            redan i dag lindra och också, om sjukdomen upptäcks i tid, fördröja
            sjukdomsförloppet.
          </note>
          <note>
            Vi har även mycket sofistikerade möjligheter för att utreda demenssjukdomar.
            Olika neurofysiologiska metoder som mätning av hjärnans regionala
            blodflöde, liksom röntgenundersökning med datortomografi är goda
            exempel på detta. En demensutredning leder i merparten av fallen
            till en specifik diagnos, utifrån vilken man sedan kan söka lämplig
            medicinsk behandling, men kanske framför allt lämplig omvårdnad.
            Detta är något som inte bara är humant mot patienten, utan också
            på sikt samhällsekonomiskt lönsamt.
          </note>
          <note>
            Det är viktigt för den som är demenssjuk att få bekräftat att
            hon faktiskt lider av en sjukdom.
          </note>
          <note>
            Demens orsakas av sjukdom -- inte av åldrande.
          </note>
          <note>
            Det är viktigt för den anhörige att få veta varför den man har
            kär har blivit så annorlunda. Ingen anhörig skall behöva ha dåligt
            samvete för att han inte visste. Ingen anhörig skall behöva säga
            ''hade jag bara vetat, men jag kunde ju inte ana''.
          </note>
          <note>
            Men det är minst lika viktigt att en utredning kommer till stånd
            för att kunna utesluta en demensdiagnos. Alltför många av dem
            som i dag benämns dementa lider i själva verket av en falsk demens,
            ett demensliknande tillstånd som kan förorsakas av exempelvis
            en akut förvirring eller av en åldersdepression. Det är botbara
            tillstånd som går att behandla, om man bara ställt rätt diagnos.
          </note>
          <note>
            Det är alltså av största vikt att varje misstänkt demensfall
            utreds. Det sker inte i dag. I regeringens kommande förslag på
            hälso- och sjukvårdsområdet förutsätter jag att man kraftigt kommer
            att prioritera vården och omsorgen om de demenssjuka.
          </note>
          <note>
            Jag förutsätter att man tar initiativ till att demensutredningsavdelningar
            skapas i tillräckligt antal för att tillgodose behovet i varje
            län, att man verkar för goda möjligheter till fortsatt forskning
            om demenssjukdomarnas orsaker och möjligheter till lindring och
            bot, att man initierar framställning och spridning av saklig och
            lättillgänglig information om demenssjukdomar och att man understryker
            vikten av specifika kunskaper om demens-sjukdomar för alla kategorier
            vårdpersonal -- såväl i grundutbildning som i påbyggnadsutbildning.
          </note>
          <note>
            Herr talman! Redan på 70-talet myntades i
          </note>
          <note>
            Amerika begreppet ''the disease of the century'' om
          </note>
          <note>
            Alzheimers sjukdom och övriga sjukdomar i demensfamiljen. Detta
            påstånde är lika relevant i dag.
          </note>
          <note>
            Riksdag och regering kan genom att uppmärksamma dessa sjukdomar,
            genom att på olika sätt bidra till att förbättra vård och omsorg
            om de redan sjuka och genom att stödja forskningen på detta område
            göra stora insatser. Sedan ankommer det på oss alla, att som medmänniskor
            inför varje
          </note>
          <note>
            ''vandrerska'' vi möter, bära med oss viljan till insikt om att
            bakom en gammal människas förvirrade och grumliga blick finns
            det kanske mer än vi anar.
          </note>
          <note type="speaker">
            Anf. 125 ELISABETH FLEETWOOD (m):
          </note>
          <note>
            Herr talman! Det är nu flera år sedan vi väckte en motion om
            legitimering av naprapater. Då var vi ganska ensamma. Det gläder
            mig att det förra mandatperioden var sex partier -- de sex som
            då fanns här i riksdagen -- som väckte motioner om samma sak.
          </note>
          <note>
            Efter en interpellationsdebatt som vi hade för några veckor sedan
            med statsrådet Bo Könberg hyser jag gott hopp om att vi ganska
            snart skall få en sådan legitimation genomförd. Det är viktigt
            för patienterna och för de utövande naprapaterna. Det är således
            både efterlängtat och positivt. Vi har som sagt arbetat för detta
            i flera år. Det är, som någon har sagt här i dag, en säkerhetsfråga
            både för patienterna och för de välutbildade naprapaterna.
          </note>
          <note>
            Genom en legitimering kan man nämligen se till att otillräcklig
            skicklighet i utövandet motarbetas. Det ger säkerhet åt patienten
            och också ökad respekt åt naprapaternas verksamhet.
          </note>
          <note>
            Det är därför med stor tillfredsställelse som vi alla --
          </note>
          <note>
            nu är det en lång rad motioner som behandlas i utskottets betänkande
            -- ser den positiva inställning som finns. Med hjälp av statsrådets
            uttalande här för några veckor sedan och med allas vår medverkan
            är jag övertygad om att vi står vid vägs ände och att naprapaterna
            således kommer att få sin legitimation.
          </note>
          <note type="speaker">
            Anf. 126 HANS LINDBLAD (fp):
          </note>
          <note>
            Herr talman! Jag har varit ordförande i den avdelning av riksdagens
            revisorer som har tittat på ärendet. Jag kommer nu att tala rent
            personligt.
          </note>
          <note>
            Det som gäller ärendet finns i handlingen. Detta är bara några
            reflexioner kring detta.
          </note>
          <note>
            Rosa Östh sade att det här var ett ytligt dokument.
          </note>
          <note>
            Jag kan ta på mig det. Men jag har hört att när riksdagens jordbruksutskott
            behandlade miljöpropositionen tog det 36 sekunder per yrkande.
            Konstitutionsutskottet har inte ansett sig kunna göra en sakbedömning
            av kommunallagen därför att man skall lämna betänkandet vid den
            tid som man har lovat talmanskonferensen, annars får man skällning.
            Alla i utskotten upplever att man inte hinner behandla saker riktigt.
            Dessutom hinner man nästan aldrig göra en uppföljning.
          </note>
          <note>
            När det gäller revisionen har riksdagen gett oss i uppdrag att
            titta på principiella och generella frågor. Vi skulle inte få
            ägna mer än sex månader till detta exkl. remisstiden. Vi fick
            de ledamöter som kammaren hade plockat ut, och dessutom fick vi
            ett kansli. Detta var vår uppgift. Jag tyckte att det var intressant
            att foga till rapporten hur vi har arbetat. Vi började i september
            1989 och höll på till mars i år. Så kan utskott inte göra. Vi
            är åtta ledamöter, och vi skiljer inte på ordinarie och suppleanter.
          </note>
          <note>
            Vi har kallat till oss dem vi velat lyssna på, och vi har åkt
            ut i landet. Däremot har vi bara tittat på vissa saker. Då får
            vi kritiken att vi inte har tittat på hela personalförsörjningen.
            Nej, vi valde att titta på fyra områden. Det var t.ex. läkarförsörjningen,
            eftersom den har att göra med läkarutbildningen och en mängd andra
            saker.
          </note>
          <note>
            En sak som vi hade hoppats kunna titta på var vilka som var aktörerna
            och varför det har blivit som det har blivit i den svenska sjukvården.
            Riksdagen har ju gång på gång sedan 15 år tillbaka sagt att vi
            skall satsa på primärvård, psykiatri och långvård.
          </note>
          <note>
            Riksdagen har uppenbarligen inget inflytande. Har landstingen
            något inflytande? Är det någon som styr över huvud taget? Är det
            byråkraterna, läkarna eller de läkare som sitter på vissa funktioner?
            Vi gav upp och sade att det var för svårt metodmässigt.
          </note>
          <note>
            De reaktioner vi har fått på remisserna har i alla fall för mig
            varit mycket lärorika. Där har man kunnat se hur de olika aktörerna
            har reagerat.
          </note>
          <note>
            Läkarförbundet vände helt i frågan.
          </note>
          <note>
            Landstingsförbundet var mycket upprört. Den här rapporten har
            tagits upp mycket olika.
          </note>
          <note>
            Jag har aldrig i min politiska levnad fått så många brev från
            bl.a. folk i primärvård och professorer som sagt: Äntligen ett
            politiskt organ som vågar tala om hur det är. Man kan ändå arbeta
            vidare tack vare detta. Jag har också noterat att
          </note>
          <note>
            Landstingsförbundet i ett remissvar på en sida har skrivit att
            detta är i stort sett det sämsta som någonsin har skrivits.
          </note>
          <note>
            Var ligger då sanningen? Många tycker att revisorernas förslag
            är jättedåligt. När man gör en förvaltningsrevision har man alltid
            ett nollalternativ, mot vilket man skall göra avvägningar. Förmodligen
            finns det inte någon människa som har den exakta bilden och kan
            säga vad som är fel. Jag tyckte ändå att jag fick en viss grund
            att stå på när vi studerade om primärvården i Norge, Danmark och
            Finland är bättre upplagd än här. Jag tycker att bevisbördan ligger
            på dem som vill visa att det svenska systemet skulle fungera sämre.
          </note>
          <note>
            Hur går man då fram metodmässigt för att undersöka detta? Man
            kunde naturligtvis när man studerar svensk sjukvård säga att man
            skall fråga socialstyrelsen och Landstingsförbundet vilka problem
            som finns. Ge oss statistik och tala om hur det är! Sedan man
            fått besked skulle man sedan kunna konstatera hur det är ställt.
            Men problemet är ju att dessa instanser är aktörer. De har själva
            kunnat påverka det läge som råder. Skall man göra en revision
            frågar man inte direktören hur det fungerar, utan man måste naturligtvis
            gå ut på fältet.
          </note>
          <note>
            Man kan då möta reaktionen: Oj, här går några riksdagsledamöter
            in och tittar på sjukvården -- det är väl inte deras uppgift.
            Man frågar inte
          </note>
          <note>
            Landstingsförbundet och socialstyrelsen utan börjar själv resa
            runt och prata med folk. De berörda tyckte att det var mycket
            irriterande att det plötsligt kom någon som studerade förhållandena.
          </note>
          <note>
            Jag har haft mycket stor nytta av detta arbetssätt.
          </note>
          <note>
            Vi håller nu på med gymnasieskolan och polisverksamheten och
            går till väga på samma sätt, utan att vända oss till de centrala
            organen.
          </note>
          <note>
            Jag skall inte gå in på sakfrågorna, men vill säga att jag upplever
            att det händer oerhört mycket positivt inom svensk sjukvård. Det
            råder en stark förnyelseanda, och mycket nytt prövas. Det händer
            många bra saker, och det är positivt. I vilken mån vi bidragit
            till detta vill jag inte uttala mig om.
          </note>
          <note>
            Nästa fråga är: Hur påverkar riksdagen förhållandena? Hur får
            våra beslut och prioriteringar genomslag? Den frågan är faktiskt
            inte ointressant i riksdagen. Det här är sådant som riksdagsutredningen
            håller på med, och här kommer också treårsbudgeteringen in. Frågan
            är:
          </note>
          <note>
            Hur mycket tid har utskotten för att kontrollera hur det blivit?
            Hur blev det t.ex. med gymnasieskolan?
          </note>
          <note>
            Vi fattar mängder av beslut om hur det skall bli framöver --
            det är vi jätteduktiga på -- men när hinner riksdagen kontrollera
            hur det blev med det som vi beslutade?
          </note>
          <note>
            Jag vill när det gäller hälso- och sjukvården notera att varken
            socialdepartementet, socialstyrelsen eller socialutskottet vid
            något tillfälle har frågat sig:
          </note>
          <note>
            Utvecklas sjukvården i riktning mot de mål som man har satt upp?
            Man talar om hur det skall bli, men man har ingen uppföljning.
            Det kan vara extra svårt på detta område, eftersom man har olika
            huvudmän, men även på de områden där staten är ensam huvudman
            är vi mycket dåliga på uppföljning.
          </note>
          <note>
            Jag kan ta åt mig av kritik mot att vi har arbetat på ett ytligt
            sätt, men jag vill säga att vi låter detta ta den tid det tar.
            Vi har egentligen arbetat med detta under längre tid än vad riksdagen
            har medgivit att vi skall få ägna åt uppgiften.
          </note>
          <note>
            Jag kan också ta till mig kritik som går ut på att resurserna
            skulle vara större eller att vi skulle välja bättre personer till
            revisorer, men det är en principiell fråga huruvida vi i det här
            huset har kunnat följa upp de beslut som har fattats. Ur den synpunkten
            är det som här har skett intressant som ett pilotfall.
          </note>
          <note type="speaker">
            Anf. 127 ROSA ÖSTH (c):
          </note>
          <note>
            Herr talman! Hans Lindblad har full rätt att försvara rapporten,
            och jag har min fulla rätt att försvara socialutskottet och dess
            verksamhet, som jag har följt under många år. Jag tyckte ändå
            att jag var ganska hovsam i min kritik. Hans Lindblad måste förstå
            att det finns en anledning till att utskottet i sin helhet inte
            fattade beslut om något uttalande med revisionsrapporten som grund.
          </note>
          <note>
            Jag har, som jag sade, följt dessa frågor under många år, och
            jag har insett att det är nödvändigt att se helheten för att kunna
            dra några slutsatser.
          </note>
          <note>
            Jag har därför tillåtit mig att kritisera att man i sin genomgång
            utelämnat väsentliga delar i verksamheten, men ändå ansett att
            man har haft möjlighet att dra mycket konkreta slutsatser om vad
            som skall göras. Jag är rädd för att detta kan ge fel signaler.
            Det kan uppfattas så att riksdagens revisorer har receptet för
            hur man skall kunna komma till rätta med de mycket allvarliga
            problem som så många har intygat att vi har.
          </note>
          <note>
            Min kritik har enbart bottnat i att vi har känt mycket för verksamheten
            och har varit angelägna om att den skall utvecklas i en riktning
            som riksdagen kan försvara.
          </note>
          <note type="speaker">
            Anf. 128 HANS LINDBLAD (fp):
          </note>
          <note>
            Herr talman! Riksdagen har uttalat att vi skall ägna oss åt mer
            generella och principiella frågor, och det försöker vi nu att
            göra på ett antal områden. Men man kan inte täcka hela hälso-
            och sjukvården, och vi har därför inom denna valt ut fyra aspekter.
            Vi har t.ex. inte studerat hela personalförsörjningen.
          </note>
          <note>
            Mot denna bakgrund faller kritiken mot att vi inte har studerat
            allt. Man kan inte samtidigt kritisera oss för att vara ytliga
            och för att inte titta på allt.
          </note>
          <note>
            Vi ställs inför samma problematik på varje samhällsområde: Skall
            riksdagen gå in och granska mera självständigt, oberoende av aktörerna?
            Är det vidare riksdagens revisorer eller fackutskotten som skall
            göra detta? Det är i mycket metodikfrågor. Hur skall man mäta?
            Många säger att det över huvud taget inte är möjligt att mäta
            den offentliga sektorns verksamheter. Jag brukar säga:
          </note>
          <note>
            Halvera då alla sådana verksamheter, för ingen kommer att se
            någon förändring! Det är något av en definitionsfråga -- det är
            klart att i någon mening är det möjligt att göra mätningar.
          </note>
          <note>
            Det finns en mängd metodfrågor som utskotten har mycket svårt
            att hantera. Vi har 20 anställda på vårt kansli, medan ett normalt
            utskott har 5, som är fullt upptagna med att skriva klämmar om
            avslag på motioner etc. Vi är dåliga på förvaltningsrevisionskunskap,
            metodutveckling och utbyte av erfarenheter. Den allmänna kunskap
            som finns om förvaltningsrevision, här och i andra länder, försöker
            vi föra in i det här huset. Jag vill inte hävda att vi lyckats
            åstadkomma någon jättehög kvalitet, men riksdagen har ett stort
            arbetsområde, och vi tvingas vara ganska svävande.
          </note>
          <note>
            Jag tycker dock att det som vi har lärt oss i det här arbetet
            är till mycket stor nytta när vi nu studerar polisverksamheten
            och gymnasieskolan. Också här gäller det metodik- och mätfrågor.
          </note>
          <note>
            En viktig fråga är hur man kan få personalen att känna att den
            kan påverka sin arbetssituation.
          </note>
          <note>
            Detsamma gäller också för patienter och för elever.
          </note>
          <note>
            Det är en uppfattning som man kommer fram till om man går ut
            i verkligheten. I det perspektivet kan en mängd centrala verksamheter
            komma att upphöra. Det är klart att man inom TCO och
          </note>
          <note>
            Landstingsförbundet kommer att tycka illa om detta. Vi kan få
            många negativa reaktioner på detta, men vi har medvetet valt metodiken
            att själva gå ut på fältet.
          </note>
          <note type="speaker">
            Anf. 129 JERZY EINHORN (kds):
          </note>
          <note>
            Herr talman! Jag tycker att det är bra att revisorerna och därmed
            riksdagen ägnat sig åt dessa frågor. Jag vill inte diskutera om
            det hade varit bättre om någon annan inom riksdagen hade gjort
            det. Jag tror att vi är ganska eniga, och revisorerna har själva
            skrivit att översynen inte är heltäckande.
          </note>
          <note>
            Det var inte heller, som revisorerna skrivit, deras avsikt att
            den skulle vara det. Det är möjligt att förklaringen till att
            den inte blev heltäckande var att inte heller riksdagens målsättningar
            var heltäckande när det gäller vårdens problem. Det är därför
            bra att regeringen har aviserat en större översyn och i sin motivering
            för översynen tar upp frågor som revisorerna inte har tagit upp
            -- och inte heller hade för avsikt eller till uppgift att ta upp,
            eftersom riksdagen inte har fattat några beslut som revisorerna
            skulle följa upp i dessa frågor.
          </note>
          <note>
            Jag tror att detta var anledningen till att vi lade hela utredningen
            från revisorerna åt sidan. Jag vill understryka att det var möjligt
            att just revisorernas rapport, som har visat att man måste ta
            ett större grepp på hela problematiken, har bidragit till att
            regeringen har tagit ställning på det sätt som man har gjort i
            sin förklaring.
          </note>
          <note type="speaker">
            Anf. 130 ROSA ÖSTH (c):
          </note>
          <note>
            Herr talman! Jag vill säga till Hans Lindblad att förvisso också
            vi riksdagsledamöter och utskottsledamöter är mycket ute i verkligheten
            och försöker att bilda oss en uppfattning om hur det ser ut i
            verksamheter på olika områden. Så är fallet inte bara ett halvår
            någon gång ibland, utan ständigt och jämt.
          </note>
          <note>
            Men jag sade också i mitt inledningsanförande att jag är fullt
            medveten om att riksdagens revisorer har begränsade resurser och
            att det inte var möjligt att göra en riktigt så djupgående analys
            som jag för min del ansåg att just den här frågan krävde. Hur
            stora områden man anser sig kunna gå in på för att kunna få ett
            rättvisande resultat är en viktig principfråga.
          </note>
          <note>
            Revisorerna måste också vara betjänta av att få viss kritik,
            som åtminstone i mitt fall är positivt betingad. Det som jag är
            kritisk mot är att man på punkt efter punkt lägger fram mycket
            distinkta förslag i revisionsrapporten och säger att det skall
            vara på ett visst sätt, utan att man har vägt in faktorer som
            är helt avgörande för om just dessa förslag är de riktiga.
          </note>
          <note>
            Riksdagens revisorer har ju en mycket hög status.
          </note>
          <note>
            För att era rapporter, vilka, som jag också sade i mitt inledningsanförande,
            i allmänhet är av mycket förnämlig kvalitet, i framtiden skall
            få det genomslag som de normalt förtjänar kan det vara viktigt
            att man diskuterar hur ni skall arbeta och vilka resurser ni skall
            ha för att verkligen fylla de funktioner som riksdagens revisorer
            skall utöva.
          </note>
          <note type="speaker">
            Anf. 131 BERTIL PERSSON (m):
          </note>
          <note>
            Herr talman! Sjukvårdens kostnader och organisation är en huvudvärk
            för regeringarna i alla utvecklade länder. I Sverige har vi en
            speciellt svår situation. Nära 10 % av BNP går till sjukvården.
            Vi har en äldreutveckling som kommer att medföra stora problem
            framöver. Vi har nya forskningsrön att följa upp.
          </note>
          <note>
            Revisorerna har gjort en granskning, och det är bra att de granskar
            verksamheten, men man har granskat den i mycket begränsade perspektiv.
            Man har valt några få utgångspunkter och försöker på den grunden
            att täcka hela komplexet. Det går inte.
          </note>
          <note>
            Det är alltför komplicerat och alltför många synpunkter som måste
            vägas in innan man kommer fram till så konkreta förslag som man
            har tagit sig före att lägga fram i detta sammanhang.
          </note>
          <note>
            Det är viktigt att revisorerna fortsätter sin granskning, och
            de skall rapportera vad de finner, men de skall inte lägga fram
            så omfattande förslag på så komplicerade områden som har skett.
            Nu vet vi att regeringen kommer med utredningar om nytt sjukförsäkringssystem
            och ny uppbyggnad av hela sjukvårdens ekonomiska bas, och det
            är värdefullt och viktigt. Därför tycker jag också att det är
            angeläget att man inte mot bakgrund av en revisionsrapport med
            mycket snäva horisonter lägger fram en rad förslag.
          </note>
          <note type="speaker">
            Anf. 132 HANS LINDBLAD (fp):
          </note>
          <note>
            Herr talman! En viktig punkt är ändå: Vad beslutar ett folkvalt
            organ som riksdagen? Hur följs det upp, och hur rapporterar man
            tillbaka? Det gäller att leda en verksamhet i samhället, och det
            är den väsentliga uppföljningsfrågan.
          </note>
          <note>
            Vi gick in på några sakområden. Det gällde rätt mycket läkarförsörjningen,
            en hel del om primärvård och sådant, men mycket stora områden
            har vi över huvud taget inte studerat. Vi har t.ex.
          </note>
          <note>
            inte tagit upp frågor som om den svenska kroppssjukvården eller
            psykiatrin är tillräckliga eller inriktade på rätts sorts sjukdomar.
            Vi gick in på ett antal begränsade områden.
          </note>
          <note>
            Vi sade oss inte att vi lägger fram förslag för att riksdagen
            skall fatta några specifika beslut, utan det gällde att se på
            frågorna i ett samlat sammanhang.
          </note>
          <note>
            Från utskottet pekar man på regeringsdeklarationen, men det är
            mera en formfråga. Det väsentliga när det gäller metoden, vare
            sig det gäller lagfrågor eller det gäller pengar, är att se på
            vad som är avsikten med verksamheten och att undersöka hur det
            sedan blev. Det är också det väsentliga i rapporten, inte den
            eller den sakfrågan. Vi har inte på någon punkt haft en konkret
            inriktning att riksdagen skulle fatta ett beslut av en viss innebörd.
          </note>
          <note>
            Vår uppgift var att se på uppföljningsproblematiken, och då tror
            jag att det är viktigt att göra det principiellt. Det väsentliga
            är, som sagt, att vi jobbar på samma sätt på andra stora samhällssektorer,
            även på dem där det inte är flera huvudmän, men även där har vi
            alltså väldigt svårt.
          </note>
          <note>
            Det bör noteras att ingen har utvärderat svensk gymnasieskola.
          </note>
          <note>
            Överläggningen var härmed avslutad.
          </note>
          <note>
            (Beträffande beslutet, se 20 §.)
          </note>
          <note>
            17 § Dopning
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1991/92:SoU7 Dopning (prop. 1990/91:199).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beträffande beslutet, se 20 §.)
          </note>
          <note>
            18 § Allmänna arvsfonden
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1991/92:SoU13 Allmänna arvsfonden (skr.
          </note>
          <note>
            (1990/91:137).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beträffande beslutet, se 20 §.)
          </note>
          <note>
            19 § Fortsatt godtagande av byggprodukter som godkänts i annat
            nordiskt land
          </note>
          <note>
            Föredrogs
          </note>
          <note>
            bostadsutskottets betänkande
          </note>
          <note>
            1991/92:BoU6 Fortsatt godtagande av byggprodukter som godkänts
            i annat nordiskt land
          </note>
          <note>
            (prop. 1991/92:33).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beträffande beslutet, se 20 §.)
          </note>
          <note>
            20 § Beslut om uppskjuten votering m.m.
          </note>
          <note>
            På förslag av tredje vice talmannen beslöt kammaren att det på
            föredragningslistan återstående ärendet, utrikesutskottets betänkande
          </note>
          <note>
            UU8, samt besluten i de under 15--19 § §
          </note>
          <note>
            behandlade ärendena, fick uppskjutas till morgondagens arbetsplenum.
          </note>
          <note>
            21 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1991/92:77 Ändring i lagen (1973:1199) om ersättning från den
            internationella oljeskadefonden
          </note>
          <note>
            22 § Kammaren åtskildes kl. 17.36.
          </note>
          <note>
            f3 &gt; Förhandlingarna leddes
          </note>
          <note>
            av talmannen från sammanträdets början t.o.m.
          </note>
          <note>
            1 § anf. 4 delvis,
          </note>
          <note>
            av förste vice talmannen därefter t.o.m. 5 § anf.
          </note>
          <note>
            22 delvis,
          </note>
          <note>
            av tredje vice talmannen därefter t.o.m. 7 § anf.
          </note>
          <note>
            43,
          </note>
          <note>
            av andre vice talmannen därefter t.o.m. 7 § anf.
          </note>
          <note>
            92 delvis,
          </note>
          <note>
            av talmannen därefter t.o.m. 16 § anf. 109 delvis och
          </note>
          <note>
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
