<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--95</head>
          <docDate when="1992-04-09 00:00:00">1992-04-09 00:00:00</docDate>
        </div>
      </front>
      <body>
        <div>
          <note>
            1 § Val av ombud och suppleanter i
          </note>
          <note>
            Europarådets parlamentariska (rådgivande)
          </note>
          <note>
            församling
          </note>
          <note>
            Företogs val av sex ombud och sex suppleanter i
          </note>
          <note>
            Europarådets parlamentariska (rådgivande)
          </note>
          <note>
            församling.
          </note>
          <note>
            Från valberedningen hade inkommit protokoll avseende val av sex
            ombud och sex suppleanter i
          </note>
          <note>
            Europarådets parlamentariska (rådgivande)
          </note>
          <note>
            församling. Av protokollet från valberedningen framgick att valberedningen
            enhälligt godkänt de gemensamma listorna. Samtliga val avsåg tiden
            från öppnandet av den parlamentariska församlingens nästa ordinarie
            möte till öppnandet av församlingens ordinarie möte år 1995.
          </note>
          <note>
            De för valen avlämnade gemensamma listorna upplästes av förste
            vice talmannen och godkändes av kammaren.
          </note>
          <note>
            Följande personer förklarades i nämnd ordning valda till ombud
            och suppleanter i Europarådets parlamentariska (rådgivande) församling:
          </note>
          <note>
            ombud
          </note>
          <note>
            Ann-Cathrine Haglund (m)
          </note>
          <note>
            Mats Hellström (s)
          </note>
          <note>
            Birger Hagård (m)
          </note>
          <note>
            Doris Håvik (s)
          </note>
          <note>
            Daniel Tarschys (fp)
          </note>
          <note>
            Hans Göran Franck (s)
          </note>
          <note>
            suppleanter
          </note>
          <note>
            Knut Billing (m)
          </note>
          <note>
            Anita Persson (s)
          </note>
          <note>
            Elisabeth Fleetwood (m)
          </note>
          <note>
            Förste vice talman Stig Alemyr (s)
          </note>
          <note>
            Pär Granstedt (c)
          </note>
          <note>
            Lena Hjelm-Wallén (s)
          </note>
          <note>
            2 § Justering av protokoll
          </note>
          <note>
            Justerades protokollet för den 3 april.
          </note>
          <note>
            3 § Hänvisning av ärenden till utskott
          </note>
          <note>
            Fördrogs och hänvisades
          </note>
          <note>
            Motionerna
          </note>
          <note>
            1991/92:Kr1 och Kr2 till kulturutskottet
          </note>
          <note>
            4 § Beslut rörande utskottsbetänkanden som slutdebatterats den
            8 april
          </note>
          <note>
            Företogs till avgörande konstitutionsutskottets betänkande 1991/92:KU27,
            finansutskottets betänkanden 1991/92:FiU12, FiU13 och FiU22, justitieutskottets
            betänkanden 1991/92:JuU20 och
          </note>
          <note>
            JuU21 samt lagutskottets betänkande
          </note>
          <note>
            1991/92:LU27 (beträffande debatten i dessa ärenden, se prot.
            94).
          </note>
          <note>
            Konstitutionsutskottets betänkande KU27
          </note>
          <note>
            Mom. 1 (presstödet i allmänhet)
          </note>
          <note>
            Först biträddes meningsyttringen av Johan
          </note>
          <note>
            Lönnroth i motsvarande del -- som ställdes mot reservation 1
            av Harriet Colliander -- genom uppresning.
          </note>
          <note>
            Härefter bifölls utskottets hemställan med 263
          </note>
          <note>
            röster mot 14 för meningsyttringen av Johan
          </note>
          <note>
            Lönnroth i motsvarande del.
          </note>
          <note>
            Mom. 3 (beräkningsgrunderna för driftsstödet)
          </note>
          <note>
            Utskottets hemställan med godkännande av utskottets motivering
            bifölls med 146 röster mot
          </note>
          <note>
            133 för utskottets hemställan med den ändring i motiveringen
            som föreslagits i reservation 3 av
          </note>
          <note>
            Thage G Peterson m.fl.
          </note>
          <note>
            Mom. 4 (anslaget till driftsstödet)
          </note>
          <note>
            Utskottets hemställan bifölls med 279 röster mot 0
          </note>
          <note>
            för reservation 5 av Harriet Colliander.
          </note>
          <note>
            Mom. 5 (utvecklingsstöd)
          </note>
          <note>
            Utskottets hemställan -- som ställdes mot reservation 7 av Harriet
            Colliander -- bifölls med acklamation.
          </note>
          <note>
            Mom. 8 (anslaget till distributionsstöd)
          </note>
          <note>
            Utskottets hemställan -- som ställdes mot reservation 11 av Harriet
            Colliander -- bifölls med acklamation.
          </note>
          <note>
            Mom. 13 (bidrag till LL-stiftelsen)
          </note>
          <note>
            Utskottets hemställan bifölls med 204 röster mot 16
          </note>
          <note>
            för meningsyttringen av Johan Lönnroth i motsvarande del. 59
            ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Finansutskottets betänkande FiU12
          </note>
          <note>
            Utskottets hemställan bifölls.
          </note>
          <note>
            Finansutskottets betänkande FiU13
          </note>
          <note>
            Utskottets hemställan bifölls.
          </note>
          <note>
            Finansutskottets betänkande FiU22
          </note>
          <note>
            Mom. 2 (regionala nationalräkenskaper)
          </note>
          <note>
            Utskottets hemställan -- som ställdes mot meningsyttringen av
            Lars-Ove Hagberg i motsvarande del -- bifölls med acklamation.
          </note>
          <note>
            Mom. 4 (det obetalda arbetet i nationalräkenskaperna)
          </note>
          <note>
            Utskottets hemställan -- som ställdes mot meningsyttringen av
            Lars-Ove Hagberg i motsvarande del -- bifölls med acklamation.
          </note>
          <note>
            Mom. 5 (inkomstutredning)
          </note>
          <note>
            Utskottets hemställan bifölls med 262 röster mot 15
          </note>
          <note>
            för meningsyttringen av Lars-Ove Hagberg i motsvarande del.
          </note>
          <note>
            Mom. 6 (kooperativ statistik)
          </note>
          <note>
            Utskottets hemställan bifölls med 149 röster mot
          </note>
          <note>
            131 för reservation 1 av Hans Gustafsson m.fl.
          </note>
          <note>
            Mom. 10 (framtida folk- och bostadsräkningar)
          </note>
          <note>
            Utskottets hemställan -- som ställdes mot reservation 2 av Bo
            G Jenevall -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Justitieutskottets betänkande JuU20
          </note>
          <note>
            Mom. 1 (anslag till domstolsverket)
          </note>
          <note>
            Utskottets hemställan bifölls med 158 röster mot
          </note>
          <note>
            121 för reservation 1 av Lars-Erik Lövdén m.fl.
          </note>
          <note>
            Mom. 3(renodling och delegering)
          </note>
          <note>
            Utskottets hemställan -- som ställdes mot reservation 2 av Lars-Erik
            Lövdén m.fl.- bifölls med acklamation.
          </note>
          <note>
            Mom. 6 (parlamentariskt inflytande)
          </note>
          <note>
            Utskottets hemställan -- som ställdes mot reservation 3 av Lars-Erik
            Lövdén m.fl. -- bifölls med acklamation.
          </note>
          <note>
            Mom. 7 (specialdomstolar)
          </note>
          <note>
            Utskottets hemtällan -- som ställdes mot reservation 4 av Lars-Erik
            Lövdén m.fl -- bifölls genom uppresning.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Justitieutskottest betänkande JuU21
          </note>
          <note>
            Mom. 3 (professurer vid BRÅ)
          </note>
          <note>
            Utskottets hemställan bifölls med 153 röster mot
          </note>
          <note>
            122 för reservation 1 av Lars-Erik Lövdén m.fl. 3
          </note>
          <note>
            ledamöter avstod från att rösta.
          </note>
          <note>
            Mom. 4 (BRÅ:s framtida resurser)
          </note>
          <note>
            Utskottets hemställan -- som ställdes mot reservation 2 av Lars-Erik
            Lövdén m.fl. -- bifölls med acklamation.
          </note>
          <note>
            Mom. 5 (lokala brottsförebyggande organ)
          </note>
          <note>
            Utskottets hemställan -- som ställdes mot reservation 3 av Lars-Erik
            Lövdén -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Lagutskottets betänkande LU27
          </note>
          <note>
            Utskottets hemställan bifölls.
          </note>
          <note>
            Meddelande om samlad votering
          </note>
          <note>
            Förste vice talmannen meddelade att bostadsutskottets betänkanden
            BoU16 och BoU15
          </note>
          <note>
            skulle avgöras i ett sammanhang efter avslutad debatt.
          </note>
          <note>
            5 § Vissa anslag till bostadsförsörjningen
          </note>
          <note>
            Föredrogs
          </note>
          <note>
            bostadsutskottets betänkande
          </note>
          <note>
            1991/92:BoU16 Vissa anslag till bostadsförsörjningen (prop. 1991/92:100
            delvis).
          </note>
          <note type="speaker">
            Anf. 1 MAGNUS PERSSON (s):
          </note>
          <note>
            Herr talman! Dagens bostadspolitiska debatt handlar om boendet,
            jobben och framtiden för byggbranschen. I den senaste valrörelsen
            och i den då förda diskussionen talade man om systemskifte, marknadshyror,
            höjda eller sänkta hyror. Frågan om höjda hyror avvisades bestämt
            och enträget av de borgerliga. Nu, drygt ett halvår senare, är
            den borgerliga majoriteten på väg att med olika kryptiska förslag
            och utredningar införa det vi fruktade allra mest, nämligen fördelningspolitiska
            orättvisor för de boende.
          </note>
          <note>
            Ifrån vårt håll varnade vi för de lättsinniga vallöften som ouppörligt
            trumpetades ut från de dåvarande oppositionspartiernas sida. Herrar
            Carl Bildt och
          </note>
          <note>
            Knut Billing m.fl. var upprörda och indignerade och menade att
            vi körde en skräckpropaganda när vi ifrågasatte hållbarheten i
            de vallöften som ströddes både här och där.
          </note>
          <note>
            Våra invändningar mot vallöftena grundade vi på tidigare erfarenheter
            av borgerligt regeringsinnehav i det här landet. Vi varnade väljarkåren
            för de falska lockrop som utsändes, de lockrop som senare gjorde
            att en majoritet av väljarkåren fann för gott att pröva era idéer
            och tankar.
          </note>
          <note>
            Herr talman! Nu finns inom politikens värld ingen ångervecka.
            En väljarmajoritet har gett de borgerliga riksdagspartierna majoritet
            och mandat att styra och ställa i det här landet. Det är först
            senare medborgarna får vara med och betala notan.
          </note>
          <note>
            In blanco-fullmakten som väljarna på valdagen gav till de borgerliga
            kommer att bli en dyrköpt och ångerfull läxa för många.
          </note>
          <note>
            Dagens bostadspolitik och det betänkande vi nu behandlar visar
            att den borgerliga majoriteten ökar kostnaderna för boendet. Tyvärr
            tvingas vi konstatera att en borgerlig riksdagsmajoritet är på
            väg att rasera den sociala bostadspolitiken.
          </note>
          <note>
            De borgerliga backas upp av Ny demokrati som i vissa lägen vill
            gå än längre. Kds har villigt ställt in sig i ledet och följer
            sina borgerliga systrar och bröder lojalt i yrkesutövningen här
            i kammaren.
          </note>
          <note>
            Låt oss göra en kort tillbakablick på det som hänt efter valet
            på bostadssektorns område.
          </note>
          <note>
            Bostadsdepartementet är borta. Det är sopat under mattan. Branschföreträdare
            är vilsna och frågar sig:
          </note>
          <note>
            Vem är huvudansvarig inom regeringen? Vem skall representanter
            för byggarna, byggjobbarna och alla andra få möta och få tillfälle
            till en dialog med för att diskutera sina branschproblem?
          </note>
          <note>
            Läget är följande: byggarbetslösheten ökar.
          </note>
          <note>
            Investeringarna i byggandet minskar katastrofalt på grund av
            regeringens klantiga förfarande. Nya pålagor och andra nymodigheter
            aviseras för byggsvängen, och ingen vet vad som sker bakom de
            fördragna regeringsförhängena. Frågorna dras i långbänk på grund
            av inbördes oenighet osv.
          </note>
          <note>
            I dag står var sjätte byggjobbare utan jobb. Jag tror inte någon
            enda region kommit undan en besvärande byggarbetslöshet.
          </note>
          <note>
            I Stockholm fanns häromdagen fyra byggjobb att erbjuda åt 4 000
            arbetslösa byggjobbare. Hemma i
          </note>
          <note>
            Värmland går 1 200 arbetslösa. Vi kan fortsätta uppräkningen
            län efter län.
          </note>
          <note>
            Tusentals unga får lämna sin yrkesutbildning och pröva något
            nytt. Efter ett par år löper byggbranschen en uppenbar risk att
            förgubbas. De unga, de bästa krafterna flyr branschen, och vi
            får svårt att senare kunna locka till oss allt ifrån arkitekter
            till byggnadsarbetare.
          </note>
          <note>
            Enligt prognosen kommer inte mindre än 25--30 %
          </note>
          <note>
            av byggarbetskåren att gå och stämpla under kommande höst- och
            vintersäsong, om inget under inträffar. Gävleborgs län har redan
            i dag 30 % av byggjobbarna arbetslösa, och prognoserna visar att
          </note>
          <note>
            Norrbotten kommer att ligga på en arbetslöshet av drygt 40 %.
          </note>
          <note>
            Vi vet att den unika situationen kan uppstå att byggarbetslösheten
            blir högre under sommarhalvåret än under vinterhalvåret samma
            år.
          </note>
          <note>
            Arbetsmarknadsfonderna töms. Innan kommande årsskifte lär det
            inte återstå många kronor om inte regeringen tillskjuter ytterligare
            medel till fonderna.
          </note>
          <note>
            Därmed, herr talman, övergår jag till att kommentera vissa av
            våra till betänkandet fogade reservationer. Inledningsvis yrkar
            jag bifall till samtliga (s)-reservationer som är fogade till
            betänkandet.
          </note>
          <note>
            Reservation 1 handlar om en för mitt parti avgörande och ödesmättad
            fråga. Bostaden är och förblir enligt vårt förmenande en grundläggande
            och social rättighet som bör och skall likställas med rätten till
            arbete, utbildning och sjukvård. Målet för den sociala bostadspolitiken
            är att alla skall ha tillgång till en bra bostad till rimlig kostnad.
            Det är den handlingslinje vi valt sedan 50 år. Av naturliga skäl
            har behoven varierat med olika krav på boendet i olika landsändar.
          </note>
          <note>
            Herr talman! Den nöd och fattigdom som Lubbe
          </note>
          <note>
            Nordström mötte på sin resa genom landet från söder till norr
            var en helt annan än den dagens resenär möter. Lubbe Nordström
            beskriver från nära håll svälten, nöden, bostadsbristen, fattigdomen,
            vägglössen och de kalla vintrarna som alla fruktade. Bakom de
            stundtals romantiskt beskrivna röda stugorna med de vita knutarna
            dolde sig en hård och närmast brutal fattigdom.
          </note>
          <note>
            Bakom de tunna och dragiga väggarna och oftast tomma skafferierna
            utspelades familjetragedier på löpande band. Kampen för brödfödan
            var hård, barnadödligheten hög och sorgen en ständigt återkommande
            gäst i fattigstugorna.
          </note>
          <note>
            Reseskildringen var en viktig väckarklocka. Många väcktes ur
            sin slummer och visst väcktes drömmen och visionen om en bättre
            morgondag, om en bättre värld för tusentals och åter tusentals
            familjer.
          </note>
          <note>
            Det fanns en inneboende drivkraft att omvandla vardagen till
            en bättre morgondag. Många deltog i den då förda kampen för att
            bygga ett bättre och annorlunda samhälle.
          </note>
          <note>
            I dag är gubevars bostadsslummen borta.
          </note>
          <note>
            Trångboddheten och bostadsbristen är ett minne blott. Det som
            hänt är närmast att likna vid en social revolution.
          </note>
          <note>
            Det är ett stycke skoningslös historia i Moder Sveas rike som
            Lubbe beskrev i sin bok. Men hur och på vilket sätt kunde vi så
            radikalt häva denna fattigdom och komma till rätta med Fattigsverige,
            slummen och allt? Man märker att inte alla har fattat det. Man
            märker det om man närmare studerar Ny demokratis till betänkandet
            fogade reservation. Sanningen är att den solidariska bostadspolitiken
            i kombination med samhällsinsatserna för en god infrastruktur
            och samhällsservice inte är någon tillfällighet. Många kan känna
            stolthet över det som har uträttats.
          </note>
          <note>
            Kooperationen, allmännyttan, HSB, Riksbyggen och hyresgäströrelsen
            har alla dragit ett tungt strå till stacken för att förverkliga
            drömmar och visioner som väcktes i samband med den diskussionen.
          </note>
          <note>
            Det förhållandet att den förda politiken har varit framgångsrik
            får självfallet inte tas till intäkt för att tiden nu är inne
            att avskaffa den sociala bostadspolitiken. Målet och visionerna
            är annorlunda i dag. I dagsläget är det viktigt att samhällsstödet
            inte drastiskt sviktar och försämrar de givna förutsättningarna,
            att man inte söker kortfristiga lösningar.
          </note>
          <note>
            Den moderna välfärdspolitiken i Sverige har koncentrerats till
            ett antal frågor, som är av avgörande betydelse för livsinnehållet.
            Under livets olika skeenden och tidevarv måste vi solidariskt
            hjälpa varandra. Det är en förutsättning, en nödvändig grundförutsättning
            för att alla medborgare skall kunna få ta del av välfärden.
          </note>
          <note>
            Detta är fallet inte bara med boendet, utan det gäller utbildning,
            sjukvård, ålderstrygghet, osv.
          </note>
          <note>
            Herr talman! Visst har vi under årens lopp mött många invändningar
            mot den förda välfärdspolitiken, och visst har vi många gånger
            tvingats kompromissa oss fram till lösningar.
          </note>
          <note>
            Kompassnålen har mött magnetfält av varierande styrka, men den
            har alltid svängt tillbaka rätt. Den snitslade och utstakade banan
            har tidvis varit snårig, om än vi alltid till sist har kommit
            in i målfållan.
          </note>
          <note>
            Herr talman! Nu är det tydligen den smala vägens politik vi skall
            följa, enligt majoritetens uppfattning. Vi socialdemokrater menar
            att såväl ung som gammal även i framtiden måste ges chans att
            få en bra bostad till rimligt pris.
          </note>
          <note>
            Vårt ställningstagande skall inte feltolkas, som att vi oreserverat
            håller fast vid det bestående. Vi är i dag, precis som förr, självfallet
            beredda att ta vårt ansvar och pröva de konstruktiva förslag som
            garanterar en fortsatt social välfärd. Men vi avvisar de förslag
            som river ner välfärden och skapar otrygghet för de svaga, de
            handikappade och de grupper som ännu inte har fått fotfäste på
            bostadsmarknaden.
          </note>
          <note>
            Utskottsbetänkandet visar att vi vill föra en helt annorlunda
            politik än vad regeringspartierna, med
          </note>
          <note>
            Moderaterna i spetsen, nu företräder. Den politik vi i dag ser
            i betänkandet visar på allvarliga kantringar och inger starka
            betänkligheter, där vissa partier, inte minst Centern, har svängt
            på sistone. Jag hoppas att det är av tillfällig natur, att vi
            även framdeles kan slå broar med breda lösningar i ett framtida
            bostadsbyggande.
          </note>
          <note>
            När det gäller Moderaterna hyser jag inga större förhoppningar
            om framtida överenskommelser.
          </note>
          <note>
            Georg Danells nyligen presenterade förslag är ljusår från en
            social bostadspolitik, där alla har chansen att få en bra bostad
            till en rimlig kostnad.
          </note>
          <note>
            Förslaget som sådant innebär ökad segregation, ökade klassklyftor
            och orättvisor, som vi över huvud taget inte kan acceptera. Det
            Danellska förslaget avvisas från vår sida, utöver vad jag tidigare
            har sagt, med följande motivering.
          </note>
          <note>
            Förslaget är utarbetat av en moderat enmansutredare och har getts
            en orimligt kort och
          </note>
          <note>
            ''smal'' remissomgång, där ett fåtal har yttrat sig.
          </note>
          <note>
            Dessutom lär vissa tyngre remissinstanser, på grund av tidsnöden,
            ha avstått från att yttra sig. Den brådskande tidtabell som har
            presenterats är förvånande, och man får en känsla av att detta
            hastverk skall fram under alla förhållanden, vad det nu än vara
            månde. Ett sådant förfaringssätt, herr talman, är ytterst anmärkningsvärt
            ur parlamentarisk synpunkt, för att inte säga helt förkastligt.
            Skulle exempelvis de tyngre remissinstanserna nu avvisa förslaget,
            förutsätter vi att det inte heller läggs till grund för en proposition.
          </note>
          <note>
            Jag skall nämna några andra reservationer. Det gäller allmännyttan.
            Vi menar att bostadsföretagens roll inom boendet framför allt
            är av principiell karaktär. Vi har sluppit segregation, som många
            andra länder har drabbats av. Vi behöver inte åka särskilt långt
            utanför vårt lands gränser att att möta segregationen. Många TV-
          </note>
          <note>
            tittare har i sin kammare kunnat följa reportagen från London
            och Bryssel, där den förda konservativa politiken -- Margaret
            Thatchers politik -- har inneburit att de vassa armbågarna, bostadsspekulanterna
            och de konservativa vann kampen. Det valresultat som basuneras
            ut över världen i kväll kommer möjligen att innebära att
          </note>
          <note>
            Labour får majoritet. Det är väljarna som säger ifrån, att de
            inte vill vara med om det här i längden.
          </note>
          <note>
            Vi säger ett klart och entydigt nej till att öppna nya vägar
            för försäljning av allmännyttan. Varför? Ja, skälen är många.
            Skulle man direkt sälja bort de bästa och attraktivaste lägena,
            dvs. ta russinen ur kakan, skulle de sämre områdena, längre bort,
            förslummas. Vi skulle uppleva ungefär den förslumning som sker
            i andra länder.
          </note>
          <note>
            Jag skall också säga något om Ny demokratis reservationer. Jag
            tycker att Dan Eriksson i
          </note>
          <note>
            Stockholm skulle gå hem och läsa på läxan. Han kanske skulle
            ta reda på vad som har hänt. Ibland, herr talman, kan det vara
            nyttigt att höra och veta vad som har skett under tidigare årtionden.
            Så enkelt är det inte, som Ny demokrati gör gällande, att man
            plötsligt utraderar vad allmännyttan, kooperationen och andra
            har betytt för boendet i detta land.
          </note>
          <note>
            ''Vet hut, vet sjufalt hut'' är ett uttryck som man egentligen
            borde citera en sådan här gång. Jag tycker nog att Ny demokratis
            riksdagsgrupp skall gå i en studiecirkel. Läs på läxan till en
            annan gång,
          </note>
          <note>
            Dan Eriksson! Visa inte er naiva övertro på att marknadskrafterna
            klarar det här! Dan Eriksson är ett eko av redaktionen på fastighetsägarnas
            tidning.
          </note>
          <note>
            I en annan reservation tar vi upp bosparandet. Med den utformning
            som det ges i den socialdemokratiska partimotionen är det en intressant
            variant som riksdag och regering bör stödja. Vi tror på den varianten,
            och vi hoppas att majoriteten kommer att ändra sig i framtiden.
          </note>
          <note>
            Vi tar upp den s.k. byggutmaningen i en annan reservation. Vi
            tycker att boverket bör ges i uppdrag att vidareutveckla frågan
            och att i samråd med kommunerna söka vägar för att finna acceptabla
            lösningar. Jag vill fråga Agne Hansson:
          </note>
          <note>
            Vad är skälet till att frågan tills vidare har lagts på is?
          </note>
          <note>
            Så till vår reservation om SBAB. Majoritetens förhållande till
            SBAB är en ständigt återkommande fråga. I dag är det styrelsens
            ordförande, socialliberalen, landshövding Ingemar
          </note>
          <note>
            Eliasson som enligt vårt förmenande med stor kunnighet och djupt
            engagemang borde kunna övertyga partisystern Anne Wibble och partibrodern
            Erling Bager om att de för alltid skall stänga dörren för privatiseringsdiskussioner
            på detta område. Man frågar sig: Vad döljer sig bakom det man
            skriver om att det ''skapar oro''? Ge gärna företagsledningen
            och de anställda en gratifikation i stället, och säg att ''ni
            gör ett bra jobb, ni är bra kapitalplacerare och ni hävdar er
            väl i förhållande till andra finansiella bolag på marknaden''.
          </note>
          <note>
            Nej, mina vänner, jag tycker att ni skall sluta att köra med
            ideologiska skygglappar. Det här är ett bra företag; stöd det
            från hela riksdagens sida och låt dem inte bli oroliga på grund
            av era skrivningar!
          </note>
          <note>
            Herr talman! Vi vill också ha stöd till ROT-
          </note>
          <note>
            verksamhet, reparation och ombyggnad, vilket också skulle ge
            många dagsverken. Vi har föreslagit särskilda insatser i form
            av räntebidra till kommuner och landsting för tidigareläggande
            av en rad objekt. Det skulle ge jobb och sysselsättning.
          </note>
          <note>
            Herr talman! Som jag inledningsvis sade, bedyrade man i valrörelsen
            från både höger- och vänsterfalangen inom den nuvarande fyrklövern,
            dvs. de fyra regeringspartierna, att det inte var tal om hyreshöjningar.
            Från talarstolar, på gator och torg, gick de fyra partierna ut
            med detta budskap.
          </note>
          <note>
            Ni var samstämmiga och alla lika goda kålsupare.
          </note>
          <note>
            Från borgerligt håll lovades det lägre hyror. Erling
          </note>
          <note>
            Bager, Folkpartiet, och Agne Hansson,
          </note>
          <note>
            Centerpartiet, hoppade villigt på den moderata vagnen och stämde
            gemensamt in i kören. Lägre hyror fanns på allas läppar.
          </note>
          <note>
            Carl Bildt var lokförare och Knut Billing var en villig avbytare
            -- han körde på övertid, både natt och dag. Budskapet var detsamma
            -- det var lägre hyror.
          </note>
          <note>
            I dag, ett drygt halvår senare, mina vänner, vill samma partier
            kraftigt minska räntebidragen -- de förhatliga subventionerna
            -- med inte mindre än 3,4
          </note>
          <note>
            miljarder. En indragning på 3,4 miljarder innebär inte lägre
            utan högre hyror. Det går stick i stäv med vad ni sade i valrörelsen.
          </note>
          <note>
            Från socialdemokratiskt håll menar vi att den extra indragning
            av räntebidragen som regeringen föreslår står i strid med de utfästelser
            som alla fyra regeringspartiernas företrädare gjorde i valrörelsen.
            Det är och förblir, som vi reservanter skriver, en åtgärd som
            innebär helt oacceptabla höjningar.
          </note>
          <note>
            I en annan reservation tar vi upp stödet till äldreboendet och
            vill införa vissa minimikrav. Vi efterlyser också speciella program
            från kommunernas sida.
          </note>
          <note>
            Från de äldre övergår jag snabbt till de yngre.
          </note>
          <note>
            Majoritetens skrivning är olycksbådande för de yngre. Det är
            förvånansvärt att ungdomsbostadsstödet avvecklas samtidigt som
            ungdomsboendedelegationen tvingas upphöra med sin pågående verksamhet.
          </note>
          <note>
            Vad som sker med de nytillträdande på bostadsmarknaden om Danells
            förslag vinner gehör kan man bara ana sig till. Det är ungdomarna
            och de nytillträdande som kommer att få stryk. Varför gömmer ni
            från majoritetens sida ungdomsfrågorna?
          </note>
          <note>
            Herr talman! Jag har nu under den tid som stått till förfogande
            endast kortfattat och rapsodiskt hunnit beröra och beskriva några
            av de principiellt viktiga frågorna.
          </note>
          <note>
            Vi bor i ett land med en bra bostadsstandard. Nog borde det,
            herr talman, kunna slås broar som gjorde det möjligt för oss att
            i framtiden tillsammans föra en bostadspolitik som innebar att
            vi kunde rädda bostadsbeståndet och bygga vidare på nybyggnationssidan.
            Tillsammans byggde vi ett land, ett samhälle, där vi höll marknadskrafterna
            stången, kunde vi då säga. Jag hoppas att det betänkande som vi
            i dag behandlar är en tillfällig lapsus och att i varje fall en
            del av regeringspartierna kommer oss till mötes.
          </note>
          <note>
            Under de timmar vi nu har till förfogande skall vi registrera
            hur ni från de olika partierna ser på de här frågorna. Vi har
            lagt fram vårt förslag.
          </note>
          <note>
            Välkomna med idéer och synpunkter, Agne
          </note>
          <note>
            Hansson m.fl., i årets och dagens bostadspolitiska debatt!
          </note>
          <note>
            Herr talman! Avslutningsvis yrkar jag bifall till utskottets
            hemställan under mom. 38. Jag yrkar också bifall till reservationerna
            1, 3, 15, 18, 21, 25
          </note>
          <note>
            och 30. Jag kommer vidare att begära rösträkning när det gäller
            reservationerna 1, 3, 15, 18, 21, 25
          </note>
          <note>
            och 30.
          </note>
          <note type="speaker">
            Anf. 2 EVA ZETTERBERG (v):
          </note>
          <note>
            Herr talman! Dagens bostadspolitiska betänkande spänner över
            en stor mängd olika bostadspolitiska frågor. Här är det möjligt
            att beröra bara ett fåtal av dem.
          </note>
          <note>
            Jag vill börja med den grundläggande frågan om de bostadspolitiska
            målen. Från Vänsterpartiet tycker vi att det finns all anledning
            att slå fast att rätten till en bra bostad till ett rimligt pris
            är en grundläggande social rättighet, precis som rätten till utbildning,
            rätten till god hälsa, m.m. Det är därför litet förvånande, tycker
            jag, att utskottsmajoriteten i kommentaren till vår meningsyttring
            och till den socialdemokratiska reservationen säger att det inte
            tjänar något syfte att fastslå den bostadspolitiska ambitionen
            -- det är redan så känt hur den sociala bostadspolitiken i vårt
            land skall utformas.
          </note>
          <note>
            Från vänsterpartiets sida tycker vi att det finns all anledning
            att slå fast den bostadspolitiska ambitionsnivån och utgångspunkten.
            Vi tycker att den i dag ifrågasätts i högsta grad -- det finns
            det konkreta exempel på -- och därför är det viktigt att lägga
            fast kursen.
          </note>
          <note>
            Som ett konkret exempel på hur den bostadspolitiska kursen ifrågasätts
            vill jag nämna bl.a. utskottets egen skrivning om utredningen
            om bostadsfinansieringen, Danellutredningen, där man klart och
            tydligt anger att utgångspunkten för utredningsuppdraget är att
            åstadkomma en minskad statsfinansiell belastning. Om det är huvuduppdraget,
            är det väl inte att åstadkomma en bra bostad till rimligt pris
            som är utgångspunkten för utredningen! Redan där har man då kommit
            ifrån den utgångspunkt som vi från Vänsterpartiet vill hålla fast
            vid.
          </note>
          <note>
            Man kan också undra hur det kommer sig att en så stor och viktig
            utredning som Danells om bostadsfinansieringen får en veckas remisstid
            hos viktiga instanser. Är inte också det att ifrågasätta den sociala
            bostadspolitiken?
          </note>
          <note>
            Jag tycker alltså att det finns all anledning att slå fast hur
            vår kurs skall se ut. Jag vill gärna fråga majoritetens talesman
            hur det kommer sig att man inte ens anser det vara viktigt i det
            här sammanhanget.
          </note>
          <note>
            Vad Ny demokrati anser om den saken är, tycker jag, ställt utom
            allt tvivel. Ny demokratis representant anser det inte ens vara
            viktigt att vara med i debatten eller att över huvud taget infinna
            sig i kammaren när vi diskuterar de bostadspolitiska målen. Det
            om något visar väl vad man anser om den här frågans vikt.
          </note>
          <note>
            Från Vänsterpartiets sida anser vi att man definitivt kan diskutera
            hur systemet för subventioner till bostadssektorn skall se ut
            på sikt. Vi lade redan på hösten 1990 fram ett sådant förslag
            -- det fattades då beslut om räntelånesystem i riksdagen. Vi upprepade
            den debatten här i höstas, och jag skall inte gå in på detaljerna
            i den igen. Jag vill bara fastslå att det finns förslag från
          </note>
          <note>
            Socialdemokraterna, Vänsterpartiet och
          </note>
          <note>
            Miljöpartiet, som då var representerat, om ett system som på
            lång sikt skulle kunna sänka statens kostnader för bostadssubventioner
            utan att det får de mycket negativa sociala konsekvenser som den
            borgerliga majoriteten i dag håller på att åstadkomma.
          </note>
          <note>
            Jag vill också hävda att räntelånesystemet kan revideras. Vi
            ansåg och anser fortfarande att det där fanns detaljer som inte
            var särskilt bra. Jag kan nämna att vi vill återinföra de s.k.
            förvärvslånen, som man redan tidigare tagit bort, i något reviderad
            form.
          </note>
          <note>
            När man nu skall diskutera en total omläggning av bostadspolitiken
            och finansieringen tycker jag att det är viktigt att man låter
            det gamla systemet gälla i avvaktan på det. Som Magnus Persson
            var inne på råder det i dag inom byggbranschen en total osäkerhet,
            som gör att ingen vill investera och satsa. Det har regeringen
            i allra högsta grad medverkat till.
          </note>
          <note>
            I betänkandet finns det förslag som vi från
          </note>
          <note>
            Vänsterpartiet -- och även Socialdemokraterna --
          </note>
          <note>
            har framfört om ROT-verksamhet. Jag kan inte se annat än att
            det kan vara en oerhört viktig faktor för att komma åt arbetslösheten.
            Vi vet att den är som högst inom just byggsektorn. Jag tror att
            det vore av avgörande betydelse att kunna satsa stora summor på
            ROT-verksamhet för ombyggnad och reparationer. Det gäller bostäder,
            kontorslokaler, företag och offentliga institutioner som sjukhus
            och skolor men också vatten- och avloppsverksamheten.
          </note>
          <note>
            När det gäller äldrebostäder instämmer vi i de reservationer
            som Socialdemokraterna avgivit om att det är viktigt att man satsar
            ordentligt på äldreoboendet, att det finns minimikrav och att
            man när det gäller just äldrebostäder har minimikravet ''med kokskåp''.
          </note>
          <note>
            En annan punkt som finns med i betänkandet gäller förköpslånen.
            Till skillnad från vad som är fallet på de punkter som jag tidigare
            talat om kan jag där konstatera att utskottet har intagit en annan
            ståndpunkt än regeringen, och det är mycket välkommet. Att man
            från utskottsmajoritetens sida ändå ville ha kvar möjligheten
            till förköpslån, trots vad regeringen angivit, tycker jag är mycket
            positivt.
          </note>
          <note>
            När det gäller de förvärvslån som tidigare fanns till familjer
            med små inkomster som ändå ville kunna köpa sig ett eget hus undrar
            jag naturligtvis hur det kommer sig att kds inte ens vill följa
            upp sin egen motion -- det är i stort sett det som behandlas i
            en kds-motion.
          </note>
          <note>
            Ungdomsbostadsstödet har nämnts tidigare. Jag är väldigt överraskad
            över att både stödet och delegationen skall avskaffas. Man skulle
            av det kunna tro att det i dag inte finns någon större bostadsbrist
            för ungdomar, att vi har ordnat upp den frågan. Men jag tror att
            samtliga här vet att så inte är fallet, utan att just ungdomar
            är en grupp som har mycket svårt att komma ut på bostadsmarknaden
            och få sin första bostad. Jag har därför väldigt svårt att förstå
            motiven till detta.
          </note>
          <note>
            Det är enligt min mening mycket positivt att utskottets majoritet
            vill ge dispens när det gäller förnyelsebidragen, som särskilt
            kan användas i miljonprogramområden. På så sätt kan man fullfölja
            det arbete som har påbörjats i bl.a.
          </note>
          <note>
            Rinkeby, Göteborg och Botkyrka, som har nämnts i det här sammanhanget.
            Det är naturligtvis bra att
          </note>
          <note>
            Ny demokrati har ställt upp på detta, men jag skulle gärna vilja
            att Agne Hansson förklarade varför den borgerliga majoriteten
            inte kunde ställa sig bakom förslaget. Vi har fått information
            om att förslaget med stor sannolikhet kommer att genomföras med
            största hast om det inte blir någon dispens. Det betyder att pengarna
            går åt ändå. Varför skulle man då inte i stället i lugn och ro
            och tillsammans med de boende i områdena genomföra detta på ett
            sätt som är bra och som ändå inte kostar mer pengar?
          </note>
          <note>
            Från Vänsterpartiets sida har vi också krävt att investeringsbidragen
            återställs till sin tidigare nivå på 9,3 %. Jag har också i fråga
            om detta mycket svårt att förstå varför man sätter in åtgärden
            att sänka investeringsbidragen just nu. Just nu har vi ju stor
            byggarbetslöshet, vi har väldigt stora problem att få i gång byggen
            som behövs. Det är därför nödvändigt att sätta in olika åtgärder
            och stimulanser för att bostadsbyggandet inte skall sjunka till
            katastrofalt låga nivåer.
          </note>
          <note>
            Jag vill också visa på de motioner Vänsterpartiet har väckt vad
            gäller ekologiskt byggande.
          </note>
          <note>
            Majoriteten hävdar att boverket jobbar för fullt med de här frågorna
            och att det därför inte skulle behövas några ytterligare satsningar.
            Det är riktigt.
          </note>
          <note>
            Vi vet att boverket jobbar med detta, och det är väldigt bra.
            Men vi tror att det behövs ytterligare stimulanser för att just
            få i gång ekologiskt byggande och ombyggnader i större områden.
            Nu sker ju detta byggande i hög grad punktvis och i liten skala.
          </note>
          <note>
            Jag vill också nämna det förslag Vänsterpartiet har om uppdelning
            av stora lägenheter. Vi vet i dag att tillgången på bostäder är
            väldigt ojämnt fördelad, att det finns ensamstående och par som
            bor i stora villor och stora lägenheter och som, med litet hjälp
            på traven, gärna skulle byta till en mindre bostad eller dela
            upp sin lägenhet eller villa för att göra det möjligt för fler
            att få glädje av den bostaden. Vi tror alltså att de boende kan
            behöva hjälp med detta.
          </note>
          <note>
            De skall inte själva behöva lägga ner så stora summor på dessa
            åtgärder, och man borde därför kunna gå den väg vi har föreslagit.
            Vi vill därför ge detta uppdrag till boverket.
          </note>
          <note>
            Herr talman! Jag skall sluta med att hänvisa till
          </note>
          <note>
            Vänsterpartiets meningsyttring, där vi har talat om på vilka
            punkter vi avviker från utskottsmajoriteten och instämmer i reservationer
            från socialdemokrater. Jag vill också yrka bifall till vår hemställan
            vad gäller bostadspolitikens övergripande mål och uppdraget till
            boverket angående stimulanser för ekologiskt byggande.
          </note>
          <note type="speaker">
            Anf. 3 AGNE HANSSON (c):
          </note>
          <note>
            Herr talman! Först vill jag säga att jag håller med
          </note>
          <note>
            Eva Zetterberg om att det är beklagligt att Ny demokrati inte
            finner bostadspolitiken så viktig att den är värd besväret att
            närvara här vid behandlingen av huvudbetänkandet om den bostadspolitiska
            inriktningen.
          </note>
          <note>
            Eva Zetterberg tog också upp rätten till en bostad, och jag håller
            också med om att detta är viktigt. Jag vill hänvisa till vad som
            står i första meningen i regeringsdeklarationen: Bostadspolitiken
            inriktas på att alla skall ha möjlighet till en bra bostad till
            ett rimligt pris.
          </note>
          <note>
            Magnus Persson sade att vi bor i ett bra land med bra bostäder.
            Det är min förhoppning att vi tillsammans skall kunna lösa de
            problem vi har på bostadsmarknaden på ett sådant sätt att vi kan
            fortsätta att hålla en bra och hög bostadsstandard i det här landet.
            Bostaden är av utomordentligt stort värde för den enskilda människan,
            för tryggheten och för människans möjligheter att fungera och
            utvecklas väl i samhället.
          </note>
          <note>
            Men bostadsmarknaden har problem, för närvarande främst två.
            Vi har för det första besvärande höga kostnader både för de boende
            och för statskassan. För det andra har vi en obalans i byggandet.
            Från en mycket hög nyproduktion av bostäder och kontorslokaler
            under 1990 och 1991
          </note>
          <note>
            sjunker nu nybyggandet mycket kraftigt, samtidigt som antalet
            tomma lägenheter ökar.
          </note>
          <note>
            Ett minskat byggande medför inte enbart problem.
          </note>
          <note>
            Det ger också möjligheter att fördjupa miljöambitionerna inom
            bygg- och bostadsområdet. Det finns tid att planera och experimentera
            fram miljövänliga byggen och områden. Kapaciteten för underhåll
            och reparationer ökar.
          </note>
          <note>
            Ombyggnadsverksamheten ökar nu också mycket snabbt, och det är
            bra. Under år 1991 beviljades preliminärt beslut om bostadslån
            för ombyggnad av
          </note>
          <note>
            69 000 lägenheter, vilket är den högsta nivån någonsin i det
            här landet. Detta är bl.a. en följd av de beslut som fattades
            av riksdagen på förslag av den nuvarande regeringen under december
            månad förra året.
          </note>
          <note>
            För den här debatten är det kanske mer intressant hur de här
            problemen skall kunna lösas än vem som är orsaken till problemen.
            Jag skulle naturligtvis mycket enkelt kunna hänvisa till den politik
            som har lett fram till problemen. Den politiken har inte vi utan
            en tidigare regering haft ansvaret för. Jag tror inte som Magnus
            Persson att allt detta är den nuvarande regeringens fel. Magnus
            Persson blir ju inte trovärdig när han påstår att vi nu snabbt
            är på väg tillbaka till Lubbe Nordströms tid.
          </note>
          <note>
            Kanske är det intressantare att studera hur de olika partierna
            föreslår att vi skall lösa de problem vi har framför oss. Det
            är väldigt svårt att se en konsekvent linje i de socialdemokratiska
            förslagen i betänkandet. Den socialdemokratiska bostadspolitiken
            präglas just nu av stor vilsenhet och är full av motsägelser.
          </note>
          <note>
            Vad vill Socialdemokraterna egentligen åstadkomma med sina alternativa
            förslag inom bostadspolitiken? De problem de vill åtgärda skulle
            ju inte alls få någon lösning med de här förslagen, tvärtom skulle
            problemen på svensk bostadsmarknad förvärras. Det är tydligt att
          </note>
          <note>
            Socialdemokraterna inte riktigt vet hur de skall komma bort från
            den återvändsgränd av dramatiskt stigande kostnader som deras
            egen regeringspolitik har inneburit för boendet och som medfört
            att vi under de senaste åren har fjärmat oss från de uppsatta
            målen för bostadspolitiken.
          </note>
          <note>
            Å ena sidan vill Socialdemokraterna slå vakt om en social bostadspolitik,
            och man säger att målet för den sociala bostadspolitiken är lika
            viktigt i dag som tidigare, medan medlen för nå att målet måste
            förändras och anpassas till den aktuella situationen och de problem
            som finns att lösa. Det är lätt att hålla med om det, det gör
            jag också.
          </note>
          <note>
            Å andra sidan kommer Socialdemokraterna tillbaka med samma förslag
            om detaljreglering och bostadsbyråkrati, som så kraftigt har bidragit
            till att vi har kommit in i denna återvändsgränd med ökade kostnader
            och försämrad trygghet för de boende.
          </note>
          <note>
            Å ena sidan anklagar Socialdemokraterna regeringen för att kraftigt
            dra ned bostadssubventionerna, samtidigt som de å andra sidan
            föreslår ännu större neddragningar av räntebidrag och kostnadsökningar
            för de boende genom att införa räntelån.
          </note>
          <note>
            Å ena sida vill Socialdemokraterna satsa mer på ombyggnadsverksamhet,
            samtidigt som de å andra sidan vill ha räntelånen kvar, som är
            ett direkt hot mot ombyggnadsverksamheten.
          </note>
          <note>
            Å ena sidan säger Socialdemokraterna sig vilja stimulera byggande
            och ombyggnad av kommunala lokaler, samtidigt som de å andra sidan
            vill ersätta de kommunala räntebidragen till äldreboende med räntelån,
            vilket innebär en gigantisk kostnadsöverföring från staten till
            kommunerna.
          </note>
          <note>
            Hur skall kommunerna kunna bygga äldrebostäder med sådana ekonomiska
            åtaganden såsom den kommunala ekonomin nu ser ut?
          </note>
          <note>
            Å ena sidan begär Socialdemokraterna ett uttalande av riksdagen
            om värdet av de allmännyttiga företagen, medan de å andra sidan
            vill återinföra regler som sätter en tvångströja på allmännyttan,
            som gör att man där inte kan förvärva och avyttra för att utvecklas
            och fungera i konkurrens med andra företag på bostadsmarknaden.
          </note>
          <note>
            Å ena sidan talar Socialdemokraterna vackert om ökad flexibilitet
            och ökad handikappanpassning i äldreboendet, samtidigt som de
            vill öka detaljregleringen och därmed försvåra för kommunerna
            att lokalt anpassa äldreboendet. Vad som är mest förvånande är
            att socialdemokraterna återigen vill försvåra för kommunerna att
            behålla ålderdomshemmen. Det är en fråga som vi, visserligen med
            motvilja från Socialdemokraterna, kunde rädda hem för några år
            sedan.
          </note>
          <note>
            Var finns egentligen de samlade förslag som skulle kunna rädda
            byggandet, byggsysselsättningen och den nuvarande situationen
            på byggmarknaden, som ni har anklagat Centern och regeringen för
            att förvärra?
          </note>
          <note>
            Hur skall kommunerna i denna svåra kommunalekonomiska situation
            kunna bygga äldrebostäder om huvuddelen av räntebidragen över
            en natt försvinner och övergår i lån?
          </note>
          <note>
            Hur skall ombyggande komma i gång om samma räntebidrag över en
            natt ersätts av lån till räntan?
          </note>
          <note>
            Hur skall fastighetsägarna förmås att satsa på ombyggnation,
            när de vet att det inte blir möjligt att belåna fastigheterna
            i framtiden när skulden växer i takt med ränteskulden för ombyggnaden?
          </note>
          <note>
            Med en sådan motsägelsefull, trevande och därmed suddig egen
            politik går det inte, Magnus Persson, att anklaga andra partier
            för inkonsekvens i politiken.
          </note>
          <note>
            I betänkandet, som är huvudbetänkande, finns 30
          </note>
          <note>
            reservationer. 23 av dem står Socialdemokraterna för. Under de
            socialdemokratiska regeringsåren låg antalet reservationer i huvudbetänkandet
            runt 120.
          </note>
          <note>
            Det har nu skett en reduktion med tre fjärdedelar.
          </note>
          <note>
            Det visar att Socialdemokraterna försöker göra stort väsen av
            en omorientering i bostadspolitiken, men i det tysta accepterar
            och inser de att en ändring i linje med vad som nu föreslås är
            nödvändig.
          </note>
          <note>
            Jag har tagit fasta på att Magnus Persson är beredd at ta ansvar,
            och jag skall också så mycket jag kan medverka till att hitta
            breda lösningar för att utveckla bostadspolitiken även i framtiden.
          </note>
          <note>
            Förslagen i budgetpropositionen, som i sina huvuddrag tillstyrks
            av utskottet, går ut på att för det första få ned kostnaderna
            i byggandet och boendet och för det andra anpassa byggandet till
            en nivå, omfattning och jämnhet som motsvaras av behov och förutsättningar
            samhällsekonomiskt och bostadspolitiskt.
          </note>
          <note>
            Medlen är förenklingar, besparingar för att klara låg ränta och
            låg inflation, som är mer avgörande för bostadssektorns kostnader
            än något annat, och en inriktning mot mer ombyggande och ökat
            äldreboende när behovet av nybyggnad av bostäder avtar.
          </note>
          <note>
            Med anledning av förslagen i budgetpropositionen gör utskottet
            två tillkännagivanden till regeringen.
          </note>
          <note>
            Dessutom tas ett utskottsinitiativ.
          </note>
          <note>
            De s.k. förköpslånen avvecklas inte i den takt som regeringen
            föreslog. De som redan har dessa lån får behålla dem så som var
            avsett när de togs. Nya lån får också beviljas för år 1992. Det
            är tillfredsställande att det har gått att samla ett enigt utskott
            bakom en sådan lösning som är till gagn för att bevara våra mest
            utsatta skärgårdsområden och för att hindra att fastboendet minskar
            och ersätts av ett ökat fritidsboende.
          </note>
          <note>
            Med initiativrättens hjälp föreslår utskottet att tidpunkten
            för igångsättning av låntagarbyggda egnahem för att få det högre
            investeringsbidraget flyttas fram till den 30 juni. Det gäller
            alla som ansökt om lån före den 31 december 1991. Därmed undanröjs
            vissa administrativa problem, och en onödig nedgång i byggandet
            förhindras.
          </note>
          <note>
            Det andra tillkännagivandet innebär att dispens för sista tidpunkten
            för ansökan om utbetalning av förnyelsebidrag skall kunna lämnas
            i särskilda fall. I
          </note>
          <note>
            den delen har en majoritet utan regeringspartierna skapats. Det
            är i grunden en praktisk fråga. Den är inte stor, men vi har valt
            att följa upp regeringens förslag i propositionen, och därför
            finns det en reservation från regeringspartierna på denna punkt.
          </note>
          <note>
            Jag har inledningsvis samlat karakteriserat förslagen i de olika
            socialdemokratiska reservationerna. Låt mig enbart kommentera
            några reservationer som Magnus Persson kommenterade och några
            förslag som han berörde i sitt anförande.
          </note>
          <note>
            Jag tänker inte kommentera Danells förslag, eftersom det senare
            under våren kommer till riksdagen. Det blir då tillfälle att diskutera
            detta.
          </note>
          <note>
            Jag tänker inte heller beröra bosparandet som
          </note>
          <note>
            Magnus Persson tog upp, eftersom det även på den punkten efter
            ett utredningsarbete kommer att läggas fram ett förslag till stimulerat
            bosparande som vi får tillfälle att diskutera då.
          </note>
          <note>
            Däremot vill jag kommentera reservation 6, enligt vilken Socialdemokraterna
            vill att riksdagen skall göra ett uttalande om allmännyttans värde
            och att en total utförsäljning undviks. Men inga konkreta förslag
            framläggs. Min fråga är: Skall lex Malmö återinföras eller vad
            menar Socialdemokraterna?
          </note>
          <note>
            Ett riksdagsuttalande i sig stärker och utvecklar inte allmännyttan
            på något sätt. Jag ser inte heller allmännyttans utförsäljning
            som något självändamål, men om man skall utveckla allmännyttan
            måste den ha möjlighet att avyttra för att få pengar för att bygga
            nytt och utveckla på andra områden.
          </note>
          <note>
            Magnus Persson tog även upp handikappanpassningen. Detta kan
            man läsa om i reservation 12. Det kan vi alla skriva under på
            hur viktigt det är. Men några konkreta åtgärder för att förbättra
            för de handikappade och sjuka föreslås inte. Vad har Socialdemokraterna
            för åtgärder att föreslå för att göra handikappanpassningen bättre?
          </note>
          <note>
            Ett tillkännagivande av välkända självklarheter förbättrar inte
            situationen för de handikappade i boendet.
          </note>
          <note>
            Så några ord om den s.k. byggutmaningen, som tas upp i reservation
            nr 13 och som man vill gå vidare med. Ja, den är på intet sätt
            stoppad. Ingen har hindrat, och kan heller inte hindra, boverket
            att fortsätta med byggutmaningen. Och ännu bättre är det om det
            här förenklingstänkandet kommer in i det regelbundna produktionsarbetet.
            Därför tycker jag inte att den här aktuella frågan är motiverad.
            Vi har inte på något sätt lagt frågan om byggutmaningen på is.
            Men vi tänker inte heller ge direktiv, utan här måste det vara
            en utveckling som spontant går vidare.
          </note>
          <note>
            Vad är egentligen syftet med dessa typer av förslag?
          </note>
          <note>
            Man begär ju uttalanden utan att ha några förslag till konkreta
            åtgärder. Gör man så här därför att man inför den allmänna opinionen
            vill framstå som mera offensiv än regeringen, trots att man i
            själva verket inte är det? Eller försöker man möjligen reparera
            efter gamla försyndelser under regeringstiden? Socialdemokraterna
            har ju yrkat avslag på en mängd förslag med samma inriktning som
            tidigare centerförslag. Denna form av agerande ligger, tycker
            jag, mera i linje med uttrycket att vilja men inte kunna.
          </note>
          <note>
            I reservation nr 25 kritiserar Socialdemokraterna avvecklingen
            av tilläggslånen. Eva Zetterberg var också inne på den frågan.
            Man hänvisar till en rad skrivelser som kommit in till utskottet.
          </note>
          <note>
            Miljonprogramsområdena med hus yngre än 30 år är ett stort problem.
            Därom råder inget tvivel. Det finns i det här sammanhanget anledning
            att göra ett förtydligande. Huvuddelen av tillämpningsområdet
            för tilläggslånen togs bort redan av den förra regeringen. Det
            är således inte på grund av den nuvarande regeringens förslag
            som den stora ombyggnadsverksamheten beträffande bostäder yngre
            än 30 år i miljonprogramsområdena har stoppats -- väl att märka!
          </note>
          <note>
            Sedan något om SPAB. Jag vill verkligen understryka det som Magnus
            Persson sade här, nämligen att de anställda hos SPAB gör ett utomordentligt
            fint jobb. Det är en mycket kreditvärdig bank som sköter sin uppgift
            på kreditmarknaden utomordentligt bra.
          </note>
          <note>
            Utskottet avstyrker enhälligt en moderatmotion med förslag om
            att SPAB, Sveriges
          </note>
          <note>
            Bostadsfinansierings AB, skall privatiseras. Det vore mycket
            oklokt att ändra nuvarande ägarförhållanden i SPAB. SPAB behövs
            med sin nuvarande ägarform för att tillgodose behovet av mångfald
            och konkurrens på kreditmarknaden.
          </note>
          <note>
            Det vill jag gärna framhålla. Socialdemokraterna vill, säger
            man i reservation nr 15 och det berör motiveringen -- i sak är
            vi inte oense -- ha en ännu starkare skrivning om ett avslag.
            Jag tycker att det är en onödig oro som reservanterna försöker
            så i den här frågan. Utöver vad jag själv nyss här anfört har
            det även från regeringshåll framhållits, bl.a. av finansministern,
            att några ändringar av ägarförhållandena i SPAB inte är aktuella.
            Jag tror således att jag kan lugna Magnus Persson på den punkten.
          </note>
          <note>
            Herr talman! Med det anförda yrkar jag bifall till utskottets
            hemställan i betänkandet och avslag på samtliga reservationer
            med undantag av reservation nr 27, som jag härmed yrkar bifall
            till.
          </note>
          <note type="speaker">
            Anf. 4 MAGNUS PERSSON (s) replik:
          </note>
          <note>
            Herr talman! Först vill jag säga till Agne Hansson att jag inte
            tror att vi kommer att få samma samhälle som Lubbe Nordströms.
            Det var ju en mardrömsfylld vardag som på den tiden mötte människorna.
          </note>
          <note>
            Jag är dock rädd för att det blir förslumning och att därmed
            vissa bostadsområden i vårt land kommer att vara långt ifrån anständiga.
            På den punkten är vi kanske överens.
          </note>
          <note>
            Agne Hansson sade att det före valet fanns, om jag minns rätt,
            120 reservationer från olika partier. Ja,
          </note>
          <note>
            Centern är överkörd av Moderaterna när det gäller den förda bostadspolitiken.
            Det är en tragisk utveckling vi möter. Därför är nog svaret ganska
            givet: Enigheten har manglats i långbänk bakom regeringens förhängen.
            Sedan kommer det dunkla skrivningar.
          </note>
          <note>
            Agne Hansson vill inte kommentera Georg Danells förslag särskilt
            mycket, och det kan jag ha respekt för. Men jag hoppas att det
            inte innebär att man bara sväljer och accepterar. Vi accepterar
            inte den princip som Georg Danell har spikat.
          </note>
          <note>
            När jag lyssnade på Agne Hansson undrade jag hur han skulle kommentera
            de 3,4 miljarder som regeringspartierna nu drar in. Jag undrade
            vad
          </note>
          <note>
            Agne Hansson skulle säga med anledning av det jag sade i mitt
            första inlägg.
          </note>
          <note>
            Den 27 september 1990 sade Agne Hansson i
          </note>
          <note>
            Uddevalla att målet för centerns bostadspolitik är att få ner
            hyran med 30 %.
          </note>
          <note>
            Erling Bager sade den 2 september i
          </note>
          <note>
            Falköpingstidningarna: Med vår politik räknar vi med besparingar
            på ca 50 000 per lägenhet. Han hade träffat både byggmästare och
            byggjobbare som sagt att det kunde bli dubbelt så mycket.
          </note>
          <note>
            Calle Bildt har sagt att det skall bli billigare.
          </note>
          <note>
            Herr talman! Det vidriga är att man nu handlar stick i stäv mot
            vad man sagt.
          </note>
          <note>
            Sedan tycker jag att man bör följa upp den s.k.
          </note>
          <note>
            byggutmaningen på ett eller annat sätt. Vi sätter inte tvångströja
            på Allmännyttan, Agne Hansson!
          </note>
          <note>
            Men vi är djupt oroade, i likhet med vad man är hos
          </note>
          <note>
            SPAB. Ni skriver ju att privatiseringsdiskussioner pågår i regeringskansliet
            -- Anne Wibble får tycka vad hon vill, men det är i alla fall
            vad ni säger i betänkandet.
          </note>
          <note type="speaker">
            Anf. 5 AGNE HANSSON (c) replik:
          </note>
          <note>
            Herr talman! Magnus Persson säger att Centern är överkörd i de
            bostadspolitiska frågorna. Det är klart att jag bestrider detta
            påstående. Jag kan visa på konkreta förslag även i detta betänkande.
            Vi har t.o.m. ändrat förslag i centerpartistisk riktning i utskotten.
          </note>
          <note>
            Magnus Persson envisas med att kommentera
          </note>
          <note>
            Georg Danell. Jag kan säga att vi senare kommer att beröra de
            sakerna. När det gäller hans teknik med enhetssubvention, bassubvention
            och prioritering till normalbostad vill jag påpeka att det rör
            sig om krav som vi i Centern under många år har drivit och slagits
            mycket för.
          </note>
          <note>
            Indragningarna om 3,4 miljarder är en nödvändighet. För att vi
            skall klara målsättningen låg ränta och låg inflation är det nödvändigt
            att minska de offentliga utgifterna. Eftersom bostadssektorn svarar
            för 54 miljarder av de offentliga utgifterna i dag, måste naturligtvis
            även bostadssektorn medverka i den politik som är oerhört viktig
            för boendet. Det gäller alltså att få ner kostnaderna genom låga
            räntor och låg inflation.
          </note>
          <note>
            En räntesänkning om 1 % skulle innebära ungefär
          </note>
          <note>
            300 kr. lägre månadshyra för en trerumslägenhet, samtidigt som
            statens stöd för boendet skulle minska med mer än 1 miljard kronor.
            Detta visar i alla fall något hur viktigt det här är.
          </note>
          <note>
            I valrörelsen sade vi att hyrorna inte får fortsätta att öka.
            Men jag vet inte med mig att jag har sagt att det kan vara möjligt
            att sänka hyrorna. I varje fall måste man minska ökningstakten.
            Vi hänvisade till skattereformen och möjligheterna att sänka momsen
            på mat och boende -- de två viktigaste nyttigheterna.
          </note>
          <note>
            Vi har lyckats med det första steget, och vi arbetar vidare för
            att lyckas även med det andra steget, när man framöver skall prioritera
            skattesänkningarna.
          </note>
          <note>
            Därmed tycker jag att vi redan har haft framgång med den politik
            som vi presenterat.
          </note>
          <note>
            Skall lex Malmö komma tillbaka, Magnus Persson, eller vad menar
            ni med ert tal om allmännyttan?
          </note>
          <note type="speaker">
            Anf. 6 MAGNUS PERSSON (s) replik:
          </note>
          <note>
            Herr talman! Agne Hansson efterlyste tidigare samverkan. Låt
            mig säga att vi naturligtvis är beredda till samverkan. Vi vill
            ha en bostadspolitik där man fördelar kostnaderna över tiden.
          </note>
          <note>
            Räntelånen förvandlas inte över en natt. Vi har fått stryk i
            den frågan, men den kvarligger naturligtvis tills vidare. Lagt
            kort ligger.
          </note>
          <note>
            Sedan efterlyste Agne Hansson samlade förslag. Vi har i vår socialdemokratiska
            motion sagt att beställarna, byggarna, redan från ett objekts
            början borde få veta vilka förutsättningar som gäller i verkligheten,
            från start till färdigställande.
          </note>
          <note>
            Nu har vi en klantig regering som kommer med olika förslag, vilket
            innebär att t.ex. HSB halverar sin produktion. Det slår sysselsättningsmässigt
            på ett mycket olyckligt sätt.
          </note>
          <note>
            Vi vill också ha 250 milj.kr. mer, och vi vill bygga ut inom
            ROT-sektorn. Det betyder jobb. Det är de konkreta förslag som
            vi har. Politik är att vilja,
          </note>
          <note>
            Agne Hansson. Jag hoppas att Centern kommer tillbaka till de
            bostadssociala målen. Sådana mål har Centern haft under en lång
            följd av år. Vi har slagit broar. Vi har tillsammans kunnat matcha
            bostadsfrågorna på ett ganska hyggligt sätt. Jag tycker bara att
            Agne Hansson nu har kommit i fel sällskap. Kanske kan det näraliggande
            påsklovet gör att han rätar på ryggen, så att vi när den s.k.
          </note>
          <note>
            tilläggspropositionen kommer kan finna att
          </note>
          <note>
            Centern har kunnat påverka de förslag som jag egentligen hoppas
            inte kommer. Vilan under någon vecka bör kunna ge litet klarare
            riktlinjer.
          </note>
          <note>
            Det faktum att byggjobbarna nu går arbetslösa borde också stämma
            till eftertanke. Agne Hanssons partibroder Börje Hörnlund är arbetsmarknadsminister.
            Kombinationen av dessa delar är mycket viktig om vi skall komma
            någon vart.
          </note>
          <note>
            Herr talman! Diskussionen om de handikappade visar att det erfarenhetsmässigt
            är de som ofta kommer i kläm när boendet är i uppenbar fara. Det
            är det vi menar med den reservationen. Det är ingen tvångströja.
            Samma sak gäller äldreboendet,
          </note>
          <note>
            Agne Hansson. Vi vill ha en ministandard som säger vad som bör
            gälla. Sedan får ansvaret delegeras till kommunerna. Det är inget
            petande i byråkrati.
          </note>
          <note>
            Jag beklagar än en gång att Ny demokrati lyser med sin frånvaro
            i dagens bostadspolitiska debatt. Men det visar också vilken vikt
            man fäster vid boendet.
          </note>
          <note>
            Jag tror att många är besvikna på att de inte är med i den debatt
            som vi för i dag.
          </note>
          <note>
            När det gäller den framtida finansieringen av boendet skall vi
            inte vara främmande för att fastighetsskatten kan ge oss en väg
            att vandra för att klara de segregationsproblem som finns mellan
            nya och gamla områden. Tänk på det under ätandet av påskägg och
            annat, Agne Hansson!
          </note>
          <note type="speaker">
            Anf. 7 AGNE HANSSON (c) replik:
          </note>
          <note>
            Herr talman! Magnus Persson har inte rätt till någon mer replik
            i vårt replikskifte, men jag frågar mig hur det blir med hyrorna
            om de socialdemokratiska förslagen genomförs. 50 %
          </note>
          <note>
            ökning under de senaste tre regeringsåren, 120 %
          </note>
          <note>
            hyreshöjning sedan 1982 är facit. Jag hoppas att vi skall kunna
            straffa detta facit med den omläggning av bostadspolitiken som
            nu görs.
          </note>
          <note>
            Till det måste man också ha klart för sig, Magnus
          </note>
          <note>
            Persson, att era räntelån och ert bostadsfinansieringssystem
            inte löser problemet med kostnaderna. Det blir en tillfällig lösning
            i början, men problemet kommer igen i form av högre hyror längre
            fram. Det är naturligtvis inte bättre. Det är hela tiden en tickande
            kostnadsbomb, som dessutom pressar inflation och räntor uppåt.
            Inflation och räntor som det är så viktigt att få ned för att
            klara boendekostnaderna på sikt. Därför är detta den enda hållbara
            ekonomiska vägen att vandra.
          </note>
          <note>
            Man måste, som jag sade tidigare, även inom bostadssektorn vara
            beredd att avstå just för att garantera tryggheten även i framtiden.
            Gör man inte det riskerar man att hela finansieringssystemet klappar
            ihop. Då om någonsin kommer verkligen alla boende att drabbas
            av högre kostnader. Då är det inte fråga om några få procent,
            utan då kommer det att bli många som får gå ifrån sina hem.
          </note>
          <note>
            Inte heller ser jag några förslag till lösningar av arbetslösheten
            på byggmarknaden, som Magnus
          </note>
          <note>
            Persson tidigare talade om. Jag frågar mig fortfarande varför
            man först vill ge subventioner till kommunerna, men sedan med
            den andra handen ta tillbaka väldigt mycket mer genom att i räntelånesystemet
            lägga över kostnaden från staten till kommunerna. Är man på väg
            -- jag är oroad för det också -- att försvåra för kommunerna att
            bygga bättre och väl anpassade ålderdomshem för framtiden? Jag
            hoppas inte det. Men jag blir orolig när jag känner igen tidigare
            förslag som vi nu har fått bort.
          </note>
          <note>
            Förste vice talmannen anmälde att Magnus Persson anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 8 EVA ZETTERBERG (v) replik:
          </note>
          <note>
            Herr talman! Till Agne Hansson vill jag säga att det är bra om
            vi är överens om att det är en social bostadspolitik som skall
            föras. Jag tycker faktiskt att det är oklart i det här betänkandet
            och i den andemening som den borgerliga regeringen sprider omkring
            sig huruvida vi är överens om det. Men det är bra att Agne Hansson
            anser det.
          </note>
          <note>
            Jag vill också hävda att vi är överens om vikten av att hålla
            nere inflation och ränta. Det har oerhört stor betydelse för kostnaderna
            i boendet. Men jag tycker att Agne Hansson gör ett stort misstag
            när han beskriver oss, och jag antar att han även inkluderar Vänsterpartiets
            politik, som motsägelsefulla. Vad olika förslag handlar om är
            att se frågorna på både kort och lång sikt.
          </note>
          <note>
            På kort sikt anser vi definitivt att man inte kan gå in med så
            här oerhört drastiska besparingar och nedskärningar inom boendesektorn.
            Det är tvärsom här man måste satsa för att rädda jobb, för att
            rädda byggandet. Det är där våra förslag om att höja tillbaka
            investeringsbidraget och att sätta in omfattande sysselsättning
            genom ROT-program kommer in.
          </note>
          <note>
            Det är naturligtvis bra att ombyggnad av så många som 69 000
            lägenheter kom i gång under 1991. Men jag undrar om Agne Hansson
            tycker att det är tillräckligt. Vi vet ju att det finns tusentals
            arbetslösa byggarbetare i landet som i dag kostar staten en hel
            del i arbetslöshetsunderstöd. Vore det inte betydligt bättre att
            sätta i gång riktiga arbeten där människor med dessa kvalifikationer
            kan göra behövliga insatser?
          </note>
          <note>
            Vad gäller ekologiskt byggande och att tänka mer miljömässigt
            tog Agne Hansson upp att det är den möjlighet man har i dagens
            byggkris, när många företag inte vill sätta i gång nybyggande.
            Men varför säger ni då inte ja till vårt förslag om att satsa
            ytterligare på ekologiskt byggande i flerfamiljshus?
          </note>
          <note>
            Vore inte det en utmärkt idé? I dag finns det bara små öar där
            man satsar på att bygga ekologiskt.
          </note>
          <note>
            Vi var helt på det klara med att räntelånesystemet skulle ge
            minskade subventioner, men det skulle löpa under mycket lång tid
            och inte göras på detta mycket drastiska sätt. Agne Hansson säger
            att det ställer väldiga krav på kommunerna och ifrågasätter hur
            det går ihop med indragningen av bidrag till kommunerna i dag.
            Men från
          </note>
          <note>
            Vänsterpartiets sida är vi inte intresserade av de här indragningarna.
            Vi anser att de 7,5 miljarder i indragna bidrag till kommunerna
            som har diskuterats inte är att föredra. Vi tycker att det är
            helt andra vägar man skall gå.
          </note>
          <note>
            Jag förstår att Agne Hansson inte vidare vill kommentera Georg
            Danells förslag eftersom
          </note>
          <note>
            Centern i andra sammanhang har talat om att man ogillar det.
            Men det är ändå det förslag som diskuteras i dag. Inom Vänsterpartiet
            tycker vi att det vore oerhört beklagligt om förslaget genomfördes.
          </note>
          <note type="speaker">
            Anf. 9 AGNE HANSSON (c) replik:
          </note>
          <note>
            Jag kan i och för sig gärna återupprepa vad som står i regeringsdeklarationen
            när det gäller bostadspolitiken, men jag skall inte förlänga debatten
            med det. Jag hänvisar till den debatt vi har när det gäller målen
            för bostadspolitiken. Eva
          </note>
          <note>
            Zetterberg säger att man inte vill gå så fort fram när det gäller
            besparingar och att syftet med räntelånen är att hålla kostnaderna
            nere och skjuta dem framför sig. Men problemet med räntelånen
            är ju, förutom vad jag här har berört, att de är helt omöjliga
            att sätta i sjön just nu, oavsett regering.
          </note>
          <note>
            De enormt höga realräntor som vi har här i landet --
          </note>
          <note>
            de har aldrig tidigare varit så höga -- innebär oerhört stora
            kostnader både för hushållen och för statsmakterna. På fem år
            skulle man inte få någon besparing, utan ökade kostnader, om de
            fallskärmar som ligger i Socialdemokraternas och
          </note>
          <note>
            Vänsterpartiets förslag skulle vecklas ut. Inte heller på den
            punkten, Eva Zetterberg, är räntelånen att rekommendera. De ger
            inte den effekt som ni tror.
          </note>
          <note>
            Jag har flera gånger givit uttryck för uppfattningen att det
            är viktigt att man inte går för snabbt fram när man förändrar
            i systemen. Men det är ändå viktigt att man går framåt eftersom
            den sköra samhällsekonomin annars kan vackla, och vi vet ju hur
            det då går med räntorna; det har vi sett på andra håll. Det är
            inte till fördel för de boende. Om det är tillräckligt med den
            ombyggnadsverksamhet som är beviljad -- det är den högsta någonsin
            i det här landet -- kan man ha olika uppfattningar om.
          </note>
          <note>
            Jag skulle gärna se att man kunde öka den ytterligare. Jag är
            förvånad att den inte ökar mer.
          </note>
          <note>
            Huvudförslagen för ROT-programmet finns ju fortfarande kvar här
            i landet.
          </note>
          <note>
            Anf. 10 EVA ZETTERBERG(v) replik:
          </note>
          <note>
            Jag tror att vi är överens när det gäller betydelsen av att få
            ned räntan. Men jag tror ändå att det föreslagna systemet skulle
            kunna fungera eftersom det är tänkt att vara över en mycket lång
            period; det rör sig om minst 20 år som systemet skulle fungera.
          </note>
          <note>
            Därför tycker jag att den tillfälliga ränteuppgång som vi har
            just nu inte skall få avstyra ett i och för sig bra förslag. Jag
            vill påminna Agne Hansson om att det har kommit signaler från
            bl.a. Bengt
          </note>
          <note>
            Westerberg, som ju är företrädare för regeringen.
          </note>
          <note>
            Han har uttalat stor sympati och sagt att han tror att det är
            något i den här stilen som kommer. Jag måste säga att jag blev
            oerhört förvånad när Georg Danell kom med sina förslag. Där fanns
            ingenting av samstämmighet med Bengt Westerberg. Agne
          </note>
          <note>
            Hansson och Centerpartiet vill inte gå för snabbt fram. Men är
            det inte just det man gör i dag? Varför tycker då inte Agne Hansson
            med Centerpartiet och den borgerliga majoriteten att man kan ha
            kvar i stort sett det system vi har i dag tills vi har ett genomtänkt
            nytt förslag? Hade inte det varit betydligt bättre? Vad gäller
            ombyggnadsverksamheten är det bra att Agne
          </note>
          <note>
            Hansson också är intresserad av att stimulera till fler jobb.
            Jag hoppas att Agne Hansson fortsätter diskussionen med Börje
            Hörnlund för att få till stånd mer arbete inom ROT-sektorn. Det
            är precis det vi behöver. Varje byggnadsarbetare som i dag går
            arbetslös är ett slöseri för samhället. Dessutom innebär det ju
            en destruktiv tillvaro. Jag tror att det är viktigt att man sätter
            in alla åtgärder för att tillvarata kunniga utbildade personer
            inom byggområdet.
          </note>
          <note type="speaker">
            Anf. 11 AGNE HANSSON (c) replik:
          </note>
          <note>
            Herr talman! Tiden räckte inte i den förra repliken till att
            besvara frågan från Ewa Zetterberg om miljö och satsningar på
            boendemiljön. Jag vill gärna svara på de frågor jag får. Jag tycker
            också att detta är viktigt. Men jag förstår egentligen inte varför
            man är så orolig. I boverket är man observant på detta och där
            driver man frågorna vidare. Det är motivet till varför man inte
            har tillstyrkt den motion som Eva Zetterberg har lagt. Jag tror
            att arbetet kommer att gå vidare. Det är nödvändigt och det är
            viktigt. När vi diskuterar frågan om att gå snabbt fram gäller
            det dels de besparingar i beståndet som vi diskuterar i betänkandet
            och som rör de 3,4
          </note>
          <note>
            miljarder som det handlar om på helår, dels nyproduktionen. Den
            debatten får vi väl ta när vi ser vilket regeringens förslag blir
            efter Georg
          </note>
          <note>
            Danells utredningsförslag när det gäller den framtida produktionen.
            Jag tror att det är viktigt att man går försiktigt fram i båda
            fallen. När det gäller den fråga vi behandlar i dag anser jag
            att man kan klara det beting som har lagts på bostadssektorn.
          </note>
          <note>
            Men det är naturligtvis viktigt att man inte tar i alltför drastiskt
            när man går vidare. Det har Georg
          </note>
          <note>
            Danell också betonat i sin utredning när det gäller beståndet.
            När det gäller ombyggnadsverksamheten hoppas jag, som sagt, att
            den kommer i gång ännu mer än vad ansökningarna och besluten om
            lån visar. Jag har förhoppningar om det eftersom de regler som
            styr det ROT-program som lades fram 1983 finns kvar, med några
            undantag. Jag tror att man måste komma bort från tanken att det,
            så fort man styr över från nybyggnad till ombyggnad etc., skulle
            vara fråga om att plussa på subventioner i ett redan existerande
            subventionssystem. Man måste hitta andra mekanismer som gör att
            marknaden själv och de som äger fastigheterna kan agera mer fritt,
            ha valfrihet och satsa när det är lönsamt. Det är det som ligger
            bakom den idé regeringen så småningom kommer att föreslå riksdagen,
            nämligen att man skall få göra fondavsättningar till reparationer
            och ombyggnad. Det ger fastighetsägarna möjlighet att rusta och
            bygga om sina lokaler under lågkonjunktur, när det är som mest
            lönsamt.
          </note>
          <note>
            Därmed tror jag att man löser en hel del av problemen.
          </note>
          <note>
            Förste vice talmannen anmälde att Eva Zetterberg anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 12 LENNART NILSSON (s) replik:
          </note>
          <note>
            Herr talman! Jag kommer från den del av landet som vi bohuslänningar
            brukar kalla Sveriges framsida. Det finns en del baksidor med
            att bo på den framsidan. Jag tänker då på de attraktiva kustsamhällen
            som finns, inte minst utefter västkusten. Många rika människor
            har kunnat köpa upp de fastigheter som finns i kustsamhällena.
          </note>
          <note>
            Detta har lett till att många hus står obebodda en stor del av
            året. Därmed utarmas den service som de fast boende har haft:
            butiker får slå igen osv.
          </note>
          <note>
            Detta har varit ett omdiskuterat problem i många år. Man har
            försökt pröva olika lösningar och man har gjort utredningar. Vi
            bohuslänningar skulle naturligtvis önska att man hade haft en
            förvärvslag där man kunde pröva olika typer av förvärv. Då skulle
            de människor som vill bo hela året i de här samhällena för att
            upprätthålla servicen kunna få del av fastigheterna.
          </note>
          <note>
            Tyvärr får vi konstatera att det inte är någon framkomlig väg,
            eftersom det inte finns en majoritet för det i riksdagen. Man
            har ändå försökt göra det möjligt för människor att bo kvar i
            dessa samhällen genom att de fått s.k. förköpslån till lägre ränta
            för sina köp. Detta har byggt på att kommunen har kunnat förköpa
            fastigheten. Sedan har man gått in med räntebidrag, motsvarande
            det s.k. tomt- och grundberedningsbeloppet för att inte minst
            barnfamiljerna skall kunna köpa hus som blir lediga till försäljning.
          </note>
          <note>
            Jag är naturligtvis glad att ett enigt utskott står bakom förslaget
            att dessa lån skall finnas kvar. Nu skrivs det i betänkandet att
            det här skall kunna lämnas tills vidare, men samtidigt står det
            att det skall få gälla för 1992. Regeringen ville ju ta bort dessa
            den 1 januari 1992, men nu ändrar vi på det i riksdagen.
          </note>
          <note>
            Jag skulle vilja ställa en fråga till Agne Hansson med utgångspunkt
            i att vi haft gemensamma intressen. Inte minst har Centerpartiets
            företrädare i en del av kommuner i Bohuslän drivit frågan att
            behålla dessa lån. Är Agne Hansson och
          </note>
          <note>
            Centerpartiet beredda att se till att det blir möjligt till förmånliga
            lån även efter 1992? Problemen kommer naturligtvis att kvarstå
            även efter det här året. Skulle vi gemensamt kunna utforma en
            politik, som leder fram till att dessa samhällen inte dör ut,
            att människor skall kunna köpa fastigheter och få förmånliga lån?
          </note>
          <note type="speaker">
            Anf. 13 AGNE HANSSON (c):
          </note>
          <note>
            Herr talman! Först vill jag uttala samma tillfredsställelse som
            Lennart Nilsson över att det har varit möjligt att komma dithän
            där vi nu är med förköpslånen. Frågan sträcker sig kanske längre
            tillbaka i tiden än vad Lennart Nilsson tänkte sig.
          </note>
          <note>
            Redan förra året skulle man enligt ett förslag från den tidigare
            regeringen avveckla förvärvslånen för dem som redan hade fått
            lån under en treårsperiod.
          </note>
          <note>
            Till detta kom den nuvarande regeringens förslag att befintliga
            lån skulle avvecklas, inte på tre år utan på ett år, samtidigt
            som nya lån skulle stoppas.
          </note>
          <note>
            Utskottet föreslår nu att de som har fått förvärvslån beviljade
            får behålla dem hela den tid som var avsett när beslut om lånen
            fattades. Dessutom skall nya tillkommande lån kunna beviljas under
            1992.
          </note>
          <note>
            Det är vad utskottet säger i sitt betänkande i dag.
          </note>
          <note>
            Jag hoppas att det under det här året skall vara möjligt för
            oss att hitta lösningar för att kunna värna fastboendet i dessa
            områden, som är så utsatta. Men problemet är inte helt enkelt.
            Både den förra regeringen och den nuvarande regeringen har varit
            på väg att ta bort dessa lån. Men jag hoppas att Lennart Nilsson
            och jag nu kan fortsätta att arbeta för att kunna hitta en vettig
            lösning, antingen lagstiftningsvägen eller finansiellt.
          </note>
          <note type="speaker">
            Anf. 14 LENNART NILSSON (s):
          </note>
          <note>
            Herr talman! Jag noterar med tillfredsställelse att om Agne Hansson
            kan klara sitt parti för framtiden, tror jag att jag kan klara
            mitt. Det handlar om viktiga ting för de människor som det berör,
            inte om några stora pengar. Jag hoppas att
          </note>
          <note>
            Centern och Socialdemokraterna skall kunna hitta en lösning för
            framtiden som innebär att man på ett eller annat sätt kan lösa
            de problem som dessa lån har varit avsedda att avhjälpa.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 6 §.)
          </note>
          <note>
            6 § Vissa frågor om hyreslagstiftning m.m.
          </note>
          <note>
            Föredrogs
          </note>
          <note>
            bostadsutskottets betänkande
          </note>
          <note>
            1991/92:BoU15 Vissa frågor om hyreslagstiftningen m.m.
          </note>
          <note type="speaker">
            Anf. 15 LENNART NILSSON (s):
          </note>
          <note>
            Herr talman! Frågan om hyreslagstiftningen är en viktig fråga
            för alla människor som vill ha en bra bostad. Vi ser nu med oro
            på vissa uttalanden, där det framgår att man försökt föra in det
            hela på en väg som leder bort från hyresgästernas starka ställning
            i sitt boende.
          </note>
          <note>
            Vi kan konstatera att hyreslagskommitténs arbete har avvecklats
            -- man behandlar inte de frågor som är viktiga för att stärka
            hyresgästernas ställning. Så sent som i dagens Morgoneko kunde
            man höra minister Reidunn Laurén göra ett uttalande kring en diskussion
            som hade förevarit. Hon sade att det inte alls är säkert att bruksvärdessystemet
            kommer att finnas kvar i framtiden. Reportern frågade om inte
            det innebär att man kommer att införa marknadshyror. Ja, det kan
            man säga, svarade ministern.
          </note>
          <note>
            På område efter område leder den borgerliga politiken till ofrihet.
            Man talar ibland om valfrihet, men det leder till ofrihet för
            de människor för vilkas boende det är helt nödvändigt att det
            finns en stark lagstiftning som stärker inte minst deras besittningsskydd.
          </note>
          <note>
            Vi socialdemokrater har i några reservationer anfört att vi vill
            slå vakt om bruksvärdessystemet.
          </note>
          <note>
            Nu är det föremål för en utvärdering. Med oro läser man de uttalanden
            som görs från ministerhåll och som leder bort från hyresgästernas
            starka ställning och det bruksvärdessystem som vi har i dag. Det
            stämmer överens med de farhågor som vi hade inte minst i valrörelsen.
            Från Centerpartiets sida och även från Moderaternas sade man:
            Nej, vi skall inte införa några marknadshyror, vi skall slå vakt
            om de system som finns.
          </note>
          <note>
            Det är bara att konstatera, att för varje gång som det läggs
            fram en proposition i riksdagen som handlar om hyreslagstiftningen,
            leder det bort från de system som vi så ofta har varit överens
            om, i varje fall i de stora partierna bortsett från
          </note>
          <note>
            Moderaterna, som naturligtvis vill företräda dem som har hand
            om fastigheterna och dem som har pengar. Men de har inte slagit
            vakt om dem som är svaga i dessa sammanhang. Och de svaga grupperna
            när det gäller boendet är hyresgästerna.
          </note>
          <note>
            Därför behövs en stark lagstiftning på det här området som inte
            försämrar hyresgästernas besittningsskydd utan tvärtom stärker
            det på olika sätt.
          </note>
          <note>
            Vi vill utveckla besittningsskyddet inte minst för lokalhyresgäster.
            Vi har haft en lagstiftning på det här området under tre år. Tidigare
            har man sagt inte minst från Centerpartiets sida att det borde
            göras en utvärdering. Det har nu gått tre år, och vi bedömer situationen
            som sådan att det nu finns en del underlag för att göra en utvärdering.
            Tyvärr måste vi konstatera att inte ens där vill Centern vara
            med och göra en sådan utvärdering för att se om det finns olika
            områden i fråga om lokalhyror som behöver förbättras.
          </note>
          <note>
            Det hela är naturligtvis tragiskt. Allt som nu handlar om lagstiftning
            på det här området leder bort från det som vi har slagit vakt
            om i vårt samhälle. Därför finns det anledning att utgå från att
            den politik som kommer att bedrivas -- om jag har tolkat statsråden
            rätt -- kommer att leda bort från bruksvärdessystemet, och den
            kommer att leda till marknadshyror och till att många människor,
            inte minst i Stockholms innerstads attraktiva områden, många gamla
            människor, tvingas att flytta därifrån därför att marknaden kommer
            att råda. Det leder fram till att hyrorna trissas upp i dessa
            attraktiva områden. Då är det helt enkelt marknaden och plånboken
            som styr.
          </note>
          <note>
            Det är ju det som vi har varit så oroliga för, att det skall
            bli så. Därför måste vi slå vakt om bruksvärdessystemet.
          </note>
          <note>
            Inom bruksvärdessystemets ram finns det naturligtvis möjligheter
            att se på olika faktorer, vilket man också har gjort när hyresgäströrelsen
            har förhandlat med fastighetsägarna om olika saker, lägesfaktorer
            och annat. Vi
          </note>
          <note>
            Socialdemokrater vill slå vakt om det här systemet, och därför
            vill vi ju inte minska hyresgästernas möjligheter. Tvärtom bör
            skyddet för de svaga stärkas, och de svaga i det här sammanhanget
            är ju inte fastighetsägarna -- de har alltid klarat sig.
          </note>
          <note>
            Hyresgästernas ställning måste stärkas.
          </note>
          <note>
            Herr talman! Med det anförda ställer jag mig bakom samtliga reservationer
            som jag har berört, men jag yrkar bifall endast till reservationerna
            1
          </note>
          <note>
            och 4, som är fogade till detta betänkande.
          </note>
          <note type="speaker">
            Anf. 16 EVA ZETTERBERG (v):
          </note>
          <note>
            Herr talman! Den borgerliga regeringen och borgerliga partier
            i allmänhet brukar tala mycket om valfrihet och om hur man skall
            stärka den enskilda människans ställning. Det ställer nog de flesta
            av oss bakom, vilket också Vänsterpartiet definitivt gör. När
            det sedan kommer till frågan om hur valfriheten och den enskilda
            människans ställning skall stärkas brukar vi ha väldigt olika
            uppfattningar.
          </note>
          <note>
            Just hyreslagstiftningen är ett väldigt tydligt exempel på detta.
            Vi i Vänsterpartiet och
          </note>
          <note>
            Socialdemokraterna har genom olika motioner velat stärka den
            enskilde hyresgästens ställning för att värna om den egna bostaden.
            Men det säger den borgerliga majoriteten tvärt nej till.
          </note>
          <note>
            Av utskottsbetänkandet framgår det: ''Det är naturligt att målsättningen
            för ett fördjupat boendeinflytande fastläggs av de som är berörda.
          </note>
          <note>
            Enligt utskottets mening finns det med hänvisning till vad som
            nu anförts och med hänsyn till pågående överväganden inte anledning
            för riksdagen att ge regeringen till känna önskvärdheten av åtgärder
            för att stärka hyresgästernas ställning.'' Detta är precis att
            tala emot en förstärkning av hyresgästernas ställning samt en
            ökning av valfriheten och möjligheterna för den enskilde hyresgästen.
            Jag har därför väldigt svårt att se talet om ökad valfrihet som
            annat än allmänna uttalanden och schabloner, som används inom
            politiken från de borgerliga partiernas sida.
          </note>
          <note>
            I detta betänkande tas frågor om bruksvärdessystemet upp. Man
            hänvisar till hyreslagskommittén och den utvärdering som skall
            vara klar till sommaren. Vi i Vänsterpartiet är helt klara över
            att det finns många rätt stora brister i bruksvärdessystemet.
            Enskilda hyresgäster som inte har en stark förhandlingspart bakom
            sig kan komma i kläm. Om den enskilde hyresgästen för sitt ärende
            vidare till hyresnämnden är möjligheterna att driva saken vidare
            rätt små. Det finns i dag ingenting som den enskilde hyresgästen
            kan göra för att förmå hyresvärden att lämna uppgifter om likvärdiga
            lägenheter etc. Det finns en rad sådana exempel som visar hur
            bristfälligt bruksvärdessystemet är.
          </note>
          <note>
            Vad leder då detta till för slutsatser? Jo, för min och
          </note>
          <note>
            Vänsterpartiets del leder det till att bruksvärdessystemet måste
            förstärkas och till att man bör se efter vilka ytterligare krav
            som kan ställas för att den enskilde hyresgästen tillsammans med
            hyresgästorganisationen, tillsammans med andra eller alldeles
            på egen hand skall kunna driva sin sak och kräva att hyresvärden
            mobiliserar och lägger fram bevis för hur likvärdiga lägenheter
            bedöms. Men det här betänkandet ger uttryck för raka motsatsen.
          </note>
          <note>
            I det som jag har tagit del av från hyreslagskommitténs betänkande
            talas det inte någonting om hur man skall kunna stärka den enskilde
            hyresgästens ställning.
          </note>
          <note>
            En annan viktig punkt som tas upp i betänkandet är frågan om
            bostadsanvisningslagen. De borgerliga partierna anser det över
            huvud taget inte vara nödvändigt vare sig med en bostadsanvisningslag
            eller med bostadsförmedlingar runt om i landets kommuner. Vi tycker
            att det är bra att det finns en bostadsanvisningslag, men att
            också den är för svag. Det är viktigt att bostadsanvisningslagen
            förstärks. Man skall kunna kräva att varje kommun har en bostadsförmedling.
            I små kommuner kan ju bostadsförmedlingen vara väldigt anspråkslös
            eller skötas av en nämnd som har andra uppgifter. Men det skall
            vara obligatoriskt att det skall finnas en bostadsförmedling i
            varje kommun.
          </note>
          <note>
            Särskilt vi som bor i Stockholm vet hur viktigt kravet på en
            bostadsförmedling är. I dag föreslår man att bostadsförmedlingen
            i landets största kommun skall läggas ner och verksamheten skall
            tas över av privata fastighetsägare. Därför framstår kravet på
            att förstärka bostadsanvisningslagen som ännu viktigare än tidigare,
            då vi avgav vår motion.
          </note>
          <note>
            Herr talman! Jag vill hänvisa till min meningsyttring som är
            fogad till detta betänkande.
          </note>
          <note>
            Jag yrkar också bifall till reservation 1 och till min meningsyttring
            i vad gäller bostadsanvisningslagen.
          </note>
          <note type="speaker">
            Anf. 17 BIRGER ANDERSSON (c):
          </note>
          <note>
            Herr talman! Det betänkande som vi nu diskuterar har rubriken
            Vissa frågor om hyreslagstiftningen m.m. Det låter inte så spännande,
            men om man tänker efter är vi alla i stort sett berörda av hyreslagstiftningen.
          </note>
          <note>
            Det är därför viktigt att vi har en lagstiftning som är så lättillgänglig
            som möjligt. Nu gällande hyreslag har sitt ursprung i lagen om
            nyttjanderätt till fast egendom. Den lagen kom till redan 1907.
          </note>
          <note>
            Hyresbestämmelserna har därefter ändrats vid olika tillfällen.
            De många ändringarna har minskat hyreslagens överskådlighet. De
            nuvarande bestämmelserna i hyreslagen är både krångliga och svåröverskådliga.
            Även många fackmän upplever den nu gällande hyreslagen som svårtillgänglig.
          </note>
          <note>
            Det innebär att nuvarande hyreslag inte tillgodoser de krav som
            kan ställas på modern lagstiftning.
          </note>
          <note>
            Riksdagens lagutskott framhöll under 1983/84 års riksmöte att
            hyresbestämmelserna var komplicerade och svåröverskådliga. Så
            småningom tillsatte den dåvarande socialdemokratiska regeringen
            en parlamentarisk utredning. I
          </note>
          <note>
            november 1989 utsåg regeringen fyra riksdagsledamöter med ett
            justitieråd som ordförande att ingå i kommittén. Kommittén antog
            namnet 1989 års hyreslagskommitté. Till kommittén knöts ett antal
            experter.
          </note>
          <note>
            Kommitténs uppgift var att se över hyreslagstiftningen. Utöver
            att komma med förslag till ändringar i hyreslagen ingick också
            att göra en språklig översyn av hyreslagen. Dessutom ingick i
            direktiven att utreda vissa frågor inom annan hyresrättslig lagstiftning,
            främst hyresförhandlingslagen och bostadsförvaltningslagen.
          </note>
          <note>
            Kommittén valde att först behandla frågor som berör hyreslagen
            och den språkliga översynen av lagen. I november 1991 lämnade
            1989 års hyreslagskommitté sitt betänkande Ny hyreslag.
          </note>
          <note>
            Betänkandet kännetecknas av ett stort samförstånd mellan i kommittén
            ingående ledamöter. Det fanns en stor vilja hos ledamöterna att
            söka samförståndslösningar. Det tror jag att Hans Göran
          </note>
          <note>
            Franck som liksom jag också ingick som ledamot i kommittén kan
            intyga.
          </note>
          <note>
            Eftersom flera av Socialdemokraternas reservationer till detta
            betänkande visar stora likheter med vad som 1989 års hyreslagstiftningskommitté
            i stor enighet har föreslagit, vill jag beröra några av kommitténs
            förslag.
          </note>
          <note>
            Kommittén föreslår omfattande ändringar i nu gällande bestämmelser
            om förverkande av hyresrätten till en bostadslägenhet vid bristande
            hyresbetalning. Vi anser att nuvarande bestämmelser är för stränga
            och därför bör ändras.
          </note>
          <note>
            Genom kommitténs förslag minskas antalet avhysningar. Vi föreslår
            också ett bättre skydd för lokalhyresgäster i fråga om hyra av
            lokaler.
          </note>
          <note>
            Kommittén tar också upp störningar i boendet. En viktig tanke
            i kommitténs förslag är att ta vara på möjligheter att lösa störningsproblem
            på annat sätt än genom avhysning. Men vi förslår också en särskild
            regel för mycket grava störningsfall.
          </note>
          <note>
            När det gäller bostadshyresgästens bytesrätt föreslår vi att
            treårsspärren slopas. Det innebär att den nuvarande begränsningen
            av bytesrätten bortfaller för bostadshyresgäster som fått lägenheten
            genom byte och innehaft den mindre än tre år. Vi föreslår också
            en slopning av lagregeln om att den nya bostadshyresgästen vid
            ett lägenhetsbyte är ansvarig för gamla skulder. Det var några
            exempel på förslag till ändringar i hyreslagen.
          </note>
          <note>
            Eftersom hyreslagen är en lag som är av stort intresse för gemene
            man, har kommitténs strävan varit att göra hyreslagen så lättillgänglig
            som möjligt. Men ämnets svårighetsgrad har satt mycket bestämda
            gränser för lättillgängligheten.
          </note>
          <note>
            Komplicerade sakliga sammanhang kan inte förenklas mer än till
            en viss gräns.
          </note>
          <note>
            Nu är betänkandet ute på remiss. Remisstiden går ut den 25 maj.
          </note>
          <note>
            Det talades nyss om bruksvärdessystemet. Statens institut för
            byggnadsforskning har i uppdrag att se över bruksvärdessystemet.
            Arbetet bedrivs med målsättningen att översynen skall vara färdig
            senast den 1 juli 1992.
          </note>
          <note>
            I ett interpellationssvar den 19 mars 1992 sade det ansvariga
            statsrådet att hon ville invänta och se resultatet av utvärderingen
            av bruksvärdessystemet. Statsrådet sade också: ''Jag kan lugna
            såväl Magnus Persson som Birger
          </note>
          <note>
            Andersson med att regeringen avser att ta sig an dessa frågor
            med stor kraft.'' Som jag redan tidigare har framhållit bereds,
            eller kommer att beredas, i departementet de flesta av de frågor
            som tas upp i reservationerna till betänkandet.
          </note>
          <note>
            Fru talman! Jag yrkar bifall till utskottets hemställan.
          </note>
          <note type="speaker">
            Anf. 18 LENNART NILSSON (s) replik:
          </note>
          <note>
            Fru talman! Jag blev litet konfunderad när jag hörde Birger Andersson.
            Vem pratar Birger
          </note>
          <note>
            Andersson egentligen för? Pratar han i sin egenskap av utredare
            i hyreslagskommittén, som inte fick fortsätta, eller representerar
            han majoriteten, som anser att man skall försvaga hyresgästernas
            ställning?
          </note>
          <note>
            Jag respekterar Birger Anderssons mening att man bör stärka hyresgästernas
            ställning. Men den går tvärtemot det resonemang som regeringspartierna
            nu för, inte minst med utgångspunkt i det vi hörde i morse. Där
            talades det från Reidunn Lauréns sida om att man skulle göra det
            lättare att vräka störande hyresgäster. Det rimmar illa med det
          </note>
          <note>
            Birger Andersson här sade, att det inte skulle vara så enkelt
            att vräka människor.
          </note>
          <note>
            Vi har i vårt land en folkrörelse som representerar en stor mängd
            hyresgäster i en fin demokrati. För att kunna bemöta fastighetsägarna
            och deras juridiska expertis och kompetens har man bildat en stark
            hyresgäströrelse. Regeringen driver nu, efter vad man kan förstå,
            den politiken att man skall slå sönder dessa fria organisationer,
            i syfte att försvaga hyresgästernas ställning till förmån för
            fastighetsägarna, så att de kan sparka ut folk litet hur som helst.
          </note>
          <note>
            Jag skulle vilja ställa en fråga till Birger Andersson, och jag
            hoppas att jag får ett rakt svar. Jag är orolig för att man är
            på väg att avveckla bruksvärdessystemet. Det var inte avsikten
            med utvärderingen. Den skulle gälla på vilka punkter man skulle
            göra förändringar. Är Birger Andersson och hans Centerparti förespråkare
            för att vi skall ha ett bruksvärdessystem även i fortsättningen?
            Jag hoppas att jag kan få ett svar på det. Jag respekterar
          </note>
          <note>
            Birger Anderssons synpunkter och samförståndsanda när det gäller
            dessa frågor. Men tyvärr är det bara att konstatera att de rimmar
            illa med den verklighet vi i dag lever i, med den fyrpartiregering
            vi har.
          </note>
          <note type="speaker">
            Anf. 19 BIRGER ANDERSSON (c) replik:
          </note>
          <note>
            Fru talman! Jag skall svara på Lennart Nilssons frågor genom
            att säga följande. I 1989 års hyreslagskommitté ingick fyra politiker:
            två socialdemokrater, en moderat och jag själv från
          </note>
          <note>
            Centern. Jag tycker därför att det fanns anledning att redovisa
            huvuddragen. I kommittén fanns en stor samstämmighet. En del av
            de synpunkter som framförs i reservationer från den socialdemokratiska
            gruppen sammanfaller med det vi diskuterade i hyreslagskommittén.
            Det är naturligt att man inväntar remissvaren och den behandling
            och beredning som behöver göras. Så var det också under den tid
            Socialdemokraterna satt i regeringsställning. Detta är komplicerade
            frågor.
          </note>
          <note>
            När vi hade interpellationsdebatten med statsrådet
          </note>
          <note>
            Laurén fick vi intrycket att man skulle ta itu med dessa frågor
            med kraft så fort man hade fått in remissvaren och synpunkterna
            när det gäller bruksvärdessystemet från statens institut för byggnadsforskning.
            Magnus Persson och jag fick ett löfte i detta sammanhang att en
            proposition skulle komma under nästa riksmöte.
          </note>
          <note>
            Det uttalande i tidningen i dag som Lennart Nilsson tydligen
            syftar på gäller hyresförhandlingslagen.
          </note>
          <note>
            Där har Centern och även Folkpartiet och
          </note>
          <note>
            Moderaterna hela tiden reserverat sig. Jag har här det senaste
            betänkandet framför mig,
          </note>
          <note>
            1990/91:BoU9. Vi vill förenkla förhandlingssystemet. Vi anser
            att hyresgästerna i berörd fastighet skall kunna förhandla. Det
            skall vara en grupp eller förening av berörda hyresgäster.
          </note>
          <note>
            I dag är det en stor organisation som absolut skall stå bakom
            förhandlingarna för hyresgästernas del.
          </note>
          <note>
            Detta är ingen nyhet för Lennart Nilsson, om han har läst reservationerna
            i tidigare betänkanden.
          </note>
          <note>
            Vi har från Centerns sida sagt att vi vill behålla bruksvärdessystemet.
            Men vi har också sagt att vi vill göra en utvärdering. Eva Zetterberg
            har sagt att man även från Vänsterpartiets sida är beredd att
            göra justeringar i bruksvärdessystemet. Jag är litet förvånad
            över att Socialdemokraterna inte alls är beredda att göra några
            ändringar. Vi vill vänta på utvärderingen och se vilket resultat
            den visar.
          </note>
          <note>
            Sedan får vi utifrån det ta ställning till vilka förändringar
            som eventuellt kan behöva göras i systemet.
          </note>
          <note type="speaker">
            Anf. 20 LENNART NILSSON (s) replik:
          </note>
          <note>
            Fru talman! Jag måste säga till Birger Andersson att hyresgäströrelsen
            inte har något monopol på förhandlingar om hyrorna.
          </note>
          <note type="speaker">
            Anf. 21 HANS GÖRAN FRANCK (s):
          </note>
          <note>
            Fru talman! Jag tar till orda i denna debatt därför att jag dels
            har varit ledamot och ordförande i lokalhyreskommittén, dels har
            varit ledamot i den hyreslagskommitté som Birger Andersson har
            berört.
          </note>
          <note>
            Jag är förvånad över att man från majoritetens sida inte kan
            gå med på en behövlig utvärdering av lokalhyreslagstiftningen.
            Från praktiskt taget alla de organisationer som företräder lokalhyresgästerna,
            nu senast från
          </note>
          <note>
            Köpmannaförbundet, har man påtalat att utvecklingen har blivit
            allvarlig för lokalhyresgästerna. Lagstiftningen har nu varit
            i kraft i mer än tre år. Det finns möjligheter att göra en utvärdering.
            Jag vill fråga Birger Andersson om han och hans parti inte ställer
            sig bakom att en sådan utvärdering kommer till stånd.
          </note>
          <note>
            När det gäller hyreslagstiftningen är jag något förvånad över
            att det tog två månader innan man sände ut det förslag som vi
            hade framlagt från kommitténs sida. Sedan utsträcker man remisstiden
            så långt som till den 25 maj. Slutligen talar statsrådet, som
            naturligtvis inte är närvarande, om att en lagrådsremiss kan komma
            först till hösten.
          </note>
          <note>
            Då undrar jag verkligen: När kommer denna proposition, om den
            över huvud taget kommer?
          </note>
          <note>
            Det är en form av förhalningstaktik som man här bedriver i en
            fråga som är en het potatis för delar av regeringen. Jag är inte
            överraskad över att vissa delar av regeringen gör det. Däremot
            är jag förvånad över att de inom bostadsutskottet som har varit
            pådrivande nu inte har mera kurage. Det är olyckligt att man inte
            driver på mera, för det finns nu verkligen behov av de ändringar
            som har föreslagits av hyreslagskommittén. Särskilt tänker jag
            då på det mycket stora antal vräkningar som nu förekommer; det
            var 6 000 under förra året.
          </note>
          <note>
            Det märkliga med det uttalande av statsrådet
          </note>
          <note>
            Laurén som vi lyssnade på var att hon inte nämnde någonting om
            det oroande med detta stora antal vräkningar. Vad hon talade om
            -- åtminstone i det pressmeddelande som gick ut -- var att det
            skulle bli bättre bestämmelser för att avvisa störande hyresgäster.
            I övrigt tog inte uttalandet fasta på de positiva och konstruktiva
            förslag som syftade till att stärka hyresgästernas ställning.
            Men på den här punkten är möjligtvis Birger Andersson mera informerad
            om vad regeringen har för avsikter.
          </note>
          <note>
            Till sist vill jag säga något om att man har lagt ned denna hyreslagskommitté.
            Jag hörde aldrig någon invändning från Birger Andersson, att även
            den andra delen av hyreslagskommitténs uppgifter skulle behandlas
            och utredas på parlamentariskt vis. Det gällde hyresgästinflytande
            vid ändringsoch förbättringsarbeten, det gällde bostadsförvaltningslagen
            och tillstånd till förvärv av hyresfastighet. På alla dessa områden
            finns det ett behov av en förändrad lagstiftning.
          </note>
          <note>
            Nu säger regeringen att detta skall handläggas inom departementet.
            Då undrar man verkligen vad det kan bli, med hänsyn till att de
            ministrar som har hand om dessa frågor ju inte har en överdrivet
            positiv inställning till dem. Den parlamentariska utredningen
            hade behövt fortsätta sitt arbete, om man verkligen vill stärka
            hyresgästernas ställning.
          </note>
          <note type="speaker">
            Anf. 22 BIRGER ANDERSSON (c):
          </note>
          <note>
            Fru talman! Jag vill börja med hyreslagstiftningen.
          </note>
          <note>
            Hans Göran Franck satt ju som ordförande i lokalhyreskommittén.
            De ändringar som genomfördes efter det att kommittén hade lagt
            fram sitt förslag trädde i kraft den 1 januari 1989. Vi har från
            Centerns sida vid några tillfällen i bostadsutskottet lagt fram
            förslag om vissa smärre justeringar. Men till allmän överraskning
            har Hans
          </note>
          <note>
            Göran Franck inte anslutit sig till våra förslag, utan han har
            följt majoritetslinjen.
          </note>
          <note>
            När det gäller önskemålet om utvärdering av lagstiftningen säger
            vi från Centerns sida: Vi har ju haft den här lagen under tre
            år. Ofta är dessa hyreskontrakt mångåriga. Det har varit mycket
            stora skiftningar i konjunkturen. Vi har haft en överhettning,
            och nu har vi alltså en lågkonjunktur.
          </note>
          <note>
            I varje fall på de flesta orter har man nu en stark ställning
            som hyresgäst när det gäller att omförhandla, eller förhandla
            sig till nya kontraktsbestämmelser. Vi tycker att det är värdefullt
            att man även får ta del av vad som har hänt under det senaste
            året. Jag tror att även Hans
          </note>
          <note>
            Göran Franck, om han tänker efter litet, vill se vad som har
            hänt under den senaste tiden när det gäller hyresutvecklingen
            för lokalhyresgästerna.
          </note>
          <note>
            Jag vill gärna säga att jag tror att det blir nödvändigt med
            en utvärdering. Men jag tycker att önskemålet från Socialdemokraternas
            sida kommer alltför tidigt. Låt oss vänta ett tag till och se
            på utvecklingen! Hyreskontrakten mellan lokalhyresgäster och fastighetsägare
            är mångåriga, och för att vi skall få ett tillförlitligt resultat
            måste vi alltså vänta ytterligare en tid innan det kan komma en
            utvärdering.
          </note>
          <note>
            Hans Göran Franck nämnde också 1989 års hyreslagskommittés arbete.
            Jag tycker inte att det är fel med en lång remisstid, utan jag
            tycker tvärtom att det är riktigt. I vårt arbete i kommittén upplevde
            åtminstone jag att det var mycket komplicerade frågor. Det innebär
            alltså att de remissorgan som får ta del av det betänkande vi
            lämnat verkligen måste ha tid på sig att komma med synpunkter.
          </note>
          <note>
            I interpellationsdebatten -- som Hans Göran
          </note>
          <note>
            Franck tyvärr inte hade möjlighet att närvara vid, trots att
            det var han som hade framställt interpellationen -- lovade ju
            statsrådet att ta itu med de här frågorna med kraft.
          </note>
          <note type="speaker">
            Anf. 23 HANS GÖRAN FRANCK (s):
          </note>
          <note>
            Fru talman! Min linje när det gäller lokalhyreslagstiftningen
            har varit alldeles klar. Jag gick på samma linje som majoriteten
            i kommittén, och jag har också vidhållit den ståndpunkten.
          </note>
          <note>
            Men det som är avgörande i nuvarande läge, och även har varit
            det i åtminstone ett års tid, är att man verkligen får till stånd
            en utvärdering. Och en utvärdering tar tid, om man vill göra den
            seriöst. En utvärdering när det gäller dessa frågor kan inte vara
            konjunkturanpassad, utan det är nödvändigt att få den till stånd
            nu. På den här punkten är konsumentorganisationerna ense. Att
            inte Birger
          </note>
          <note>
            Andersson delar den uppfattningen kan jag inte göra så mycket
            åt.
          </note>
          <note>
            Slutligen: När det gäller bostadshyresgästerna kan man enligt
            min mening mycket väl tala om att man med kraft skall göra saker
            och ting, men då bör ju också orden motsvaras av handlingar. Det
            som hittills är gjort är en fördröjning och en långhalning av
            frågan. Dessutom har det i dag gjorts uttalanden som är negativa
            ur hyresgästernas synpunkt.
          </note>
          <note type="speaker">
            Anf. 24 BIRGER ANDERSSON (c):
          </note>
          <note>
            Fru talman! Till att börja med vill jag påminna
          </note>
          <note>
            Hans Göran Franck om att lagutskottet redan
          </note>
          <note>
            1983/84 uttalade att hyreslagen var svårtillgänglig och svåröverskådlig.
            Men det dröjde ganska många år innan Socialdemokraterna kom med
            förslaget att tillsätta en utredning. Jag tycker att vi tillsammans
            arbetade mycket fint i utredningen och lade fram positiva och
            konstruktiva förslag.
          </note>
          <note>
            Men jag kan också understryka att det var mycket komplicerade
            frågor. Jag tycker alltså att det är värdefullt med en lång remisstid.
            Ofta blir det ju så att man från oppositionshåll, oberoende av
            om det är Socialdemokraterna eller vi som sitter i opposition,
            klagar över att remisstiderna är för korta; vi hörde ju det tidigare
            här i en annan fråga.
          </note>
          <note>
            Att hyreslagskommittén inte blev helt färdig med vad man skulle
            göra enligt direktiven, sammanhänger bl.a. med att ordföranden
            själv begärde entledigande beroende på att han hade en mängd andra
            arbetsuppgifter. Sedan har man också från departementets sida
            sagt att man är beredd att ta itu med det som återstår enligt
            direktiven. Det bereds alltså inom departementet.
          </note>
          <note type="speaker">
            Anf. 25 HANS GÖRAN FRANCK (s):
          </note>
          <note>
            Fru talman! Det är mera angeläget att Birger
          </note>
          <note>
            Andersson driver på i dessa frågor, i stället för att försvara
            en långhalning.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande bostadsutskottets betänkanden 1991/92:BoU16
            och BoU15.
          </note>
          <note>
            Bostadsutskottets betänkande BoU16
          </note>
          <note>
            Mom. 1 (det grundläggande bostadspolitiska målet)
          </note>
          <note>
            Först biträddes reservation 1 av Oskar Lindkvist m.fl. med 113
            röster mot 13 för meningsyttringen av Eva Zetterberg i motsvarande
            del. 136
          </note>
          <note>
            ledamöter avstod från att rösta.
          </note>
          <note>
            Härefter bifölls utskottets hemställan med 140
          </note>
          <note>
            röster mot 127 för reservation 1 av Oskar Lindkvist m.fl. 1 ledamot
            avstod från att rösta.
          </note>
          <note>
            Mom. 2 (införande av det s.k. räntelånesystemet)
          </note>
          <note>
            Utskottets hemställan bifölls med 141 röster mot
          </note>
          <note>
            127 för reservation 3 av Oskar Lindkvist m.fl.
          </note>
          <note>
            Mom. 8 (uppdrag till boverket angående ekologiskt byggande m.m.)
          </note>
          <note>
            Utskottets hemställan bifölls med 249 röster mot 13
          </note>
          <note>
            för meningsyttringen av Eva Zetterberg i motsvarande del. 1 ledamot
            avstod från att rösta.
          </note>
          <note>
            Mom. 16 (ägarförhållandena i SBAB)
          </note>
          <note>
            Utskottets hemställan med godkännande av utskottets motivering
            bifölls med 139 röster mot
          </note>
          <note>
            126 för utskottets hemställan med godkännande av motiveringen
            i reservation 15 av Oskar Lindkvist m.fl.
          </note>
          <note>
            Mom. 23 (stöd till ROT-verksamheten)
          </note>
          <note>
            Utskottets hemställan bifölls med 141 röster mot
          </note>
          <note>
            126 för reservation 18 av Oskar Lindkvist m.fl. 1
          </note>
          <note>
            ledamot avstod från att rösta.
          </note>
          <note>
            Mom. 28 (begränsning av räntebidragen för nyoch ombyggnader av
            bostäder)
          </note>
          <note>
            Utskottets hemställan bifölls med 140 röster mot
          </note>
          <note>
            128 för reservation 21 av Oskar Lindkvist m.fl.
          </note>
          <note>
            Mom. 38 (utbetalning av förnyelsebidrag)
          </note>
          <note>
            Reservation 27 av Agne Hansson m.fl. bifölls med
          </note>
          <note>
            139 röster mot 128 för utskottets hemställan. 1
          </note>
          <note>
            ledamot avstod från att rösta.
          </note>
          <note>
            Mom. 42 (investeringsbidraget)
          </note>
          <note>
            Utskottets hemställan bifölls med 140 röster mot
          </note>
          <note>
            127 för reservation 30 av Oskar Lindkvist m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Bostadsutskottets betänkande BoU15
          </note>
          <note>
            Mom. 1 (åtgärder för att stärka hyresgästernas ställning)
          </note>
          <note>
            Utskottets hemställan bifölls med 139 röster mot
          </note>
          <note>
            127 för reservation 1 av Oskar Lindkvist m.fl.
          </note>
          <note>
            Mom. 4 (bruksvärdessystemet)
          </note>
          <note>
            Utskottets hemställan bifölls med 141 röster mot
          </note>
          <note>
            126 för reservation 4 av Oskar Lindkvist m.fl.
          </note>
          <note>
            Mom. 7 (bostadsanvisningsskyldighet)
          </note>
          <note>
            Utskottets hemställan bifölls med 197 röster mot 14
          </note>
          <note>
            för meningsyttringen av Eva Zetterberg. 42
          </note>
          <note>
            ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            7 § Information från regeringen om den svenska Europapolitiken
          </note>
          <note type="speaker">
            Anf. 26 Statsrådet ULF DINKELSPIEL (m):
          </note>
          <note>
            Fru talman! Händelserna följer slag i slag på integrationsområdet,
            och det är kanske inte helt lätt att få en överblick av läget.
            Jag finner det därför angeläget att från tid till annan -- och
            som uppföljning av tidigare lämnad information här i riksdagen
            -- redogöra för vad som hänt och vad som pågår. Detta sker inte
            minst mot bakgrund av den allt bredare debatt som börjar komma
            i gång.
          </note>
          <note>
            I dag vill jag informera om
          </note>
          <note>
            -- läget vad gäller EES
          </note>
          <note>
            -- förberedelserna för medlemskapsförhandlingen
          </note>
          <note>
            -- den särskilda informationssatsning som nu förbereds i regeringskansliet
          </note>
          <note>
            Fru talman! EES-förhandlingarna, som inleddes i juni 1990, avslutades
            som bekant den 14 februari i år. Då enades man om lösningar av
            de sista utestående frågorna, som rörde den judiciella kontrollen
            av hur EES-avtalet skall tillämpas och tolkas, hur tvister mellan
            parterna skall lösas samt hur konkurrensrättsliga ärenden skall
            handläggas.
          </note>
          <note>
            De kompromisser som förhandlarna har enats om är klart tillfredsställande
            för svensk del.
          </note>
          <note>
            På initiativ av EG-parlamentet har delar av avtalet varit föremål
            för en andra granskning av EG-
          </note>
          <note>
            domstolen. Förhoppningsvis kan vi få ett positivt besked från
            domstolen i morgon den 10 april. Om inga komplikationer tillstöter
            kan avtalet undertecknas den 11 maj i samband med ett ministermöte
            i Bryssel.
          </note>
          <note>
            En inom utrikesdepartementet utarbetad departementspromemoria
            har under tiden gått ut på remiss. Med den tidtabell som nu gäller
            avser regeringen att förelägga riksdagen en proposition om Sveriges
            anslutning till EES-avtalet under andra hälften av maj. Siktet
            är fortsatt inställt på att avtalet skall träda i kraft den 1
            januari 1993, men en viss försening kan inte uteslutas.
          </note>
          <note>
            Ratificeringsproceduren kan dra ut på tiden i något annat medlemsland.
          </note>
          <note>
            Fru talman! EES-avtalet innebär ett viktigt steg närmare EG.
            Men det utgör inte en tillräcklig bas för vårt förhållande till
            EG i ett längre perspektiv.
          </note>
          <note>
            Skälet är enkelt: Gemenskapen är inne i en dynamisk utvecklingsfas
            med siktet inställt på en fortsatt breddning och fördjupning av
            integrationen.
          </note>
          <note>
            Det handlar inte längre enbart om den gemensamma, gränslösa marknaden
            -- hur viktig denna än är -- utan om något mycket mera:
          </note>
          <note>
            -- ett närmare utrikes- och säkerhetspolitiskt samarbete,
          </note>
          <note>
            -- ett ekonomiskt och monetärt samarbete som skall leda fram
            till en ekonomisk och monetär union,
          </note>
          <note>
            -- sociala frågor inkl. arbetsmarknads- och jämställdhetsaspekterna,
          </note>
          <note>
            -- miljövård,
          </note>
          <note>
            -- energifrågor,
          </note>
          <note>
            -- forskning m.m.
          </note>
          <note>
            Det handlar om vår rätt att på likställd fot medverka i detta
            arbete.
          </note>
          <note>
            Det ligger i vårt nationella intresse att delta fullt ut i den
            process som nu pågår för att bygga ett nytt
          </note>
          <note>
            Europa, grundat på en varaktig fredsordning och stabil ekonomisk
            tillväxt. Vi delar Gemenskapens långsiktiga mål -- det som kallas
            ''la finalité politique''. Och vi har välkomnat Europeiska rådets
            möte i Maastricht, som har tagit ett historiskt steg på vägen
            mot ett allt närmare förbund mellan de europeiska folken. Ett
            fritt och öppet Europa där demokrati, mänskliga rättigheter, marknadshushållning
            och välfärd för de enskilda människorna är ledstjärnor för politiken
            -- inte bara på vår kontinent utan också utanför Europas gränser
            -- ett Europa som slår vakt om fri handel och ett vidgat utbyte
            över gränserna.
          </note>
          <note>
            Vårt mål måste vara att gemensamt med andra europeiska länder
            lösa de problem vi alla står inför.
          </note>
          <note>
            Den övervägande delen av besluten kommer att fattas i de enskilda
            länderna och av de enskilda medborgarna. Det är detta som är avsikten
            med närhetsprincipen.
          </note>
          <note>
            Fru talman! Det finns ett starkt stöd inom EG för en svensk anslutning.
            Sverige skulle, tillsammans med de övriga EFTA-länder som delar
            vår ambition att bli medlemmar, stärka gemenskapen -- politiskt
            och ekonomiskt -- i ett skede där stora utmaningar väntar.
          </note>
          <note>
            Det Europeiska rådets möte i Lissabon den 26--27
          </note>
          <note>
            juni blir en viktig mätare på hur snart vi kan räkna med att
            inleda våra förhandlingar. Kommissionen förväntas då lägga fram
            en särskild studie i utvidgningsfrågan, som bl.a. kan antas belysa
            frågan om EG:s institutioner inför utvidgningsperspektivet. Förhoppningsvis
            kommer också Kommissionens yttrande om Sveriges medlemskapsansökan,
            den s.k. avin, att då ligga på
          </note>
          <note>
            EG-ländernas bord.
          </note>
          <note>
            Vi tror att förhandlingarna när de väl kommer i gång kan gå rätt
            snabbt. Tack vare EES-avtalet har vi redan klarat av kanske drygt
            hälften av förhandlingsmaterian.
          </note>
          <note>
            Vår preliminära analys av de förhandlingsområden som återstår
            har visat att vi inte har anledning att räkna med några grundläggande
            svårigheter att godta EG:s regelverk. Vi måste i sammanhanget
            vara medvetna om att EG normalt inte godtar några permanenta undantag
            från regelverket.
          </note>
          <note>
            Strävan bör därför vara att lösa uppkommande problem genom övergångsarrangemang
            av olika slag.
          </note>
          <note>
            Bland viktigare områden och sakfrågor som aktualiseras i medlemskapsförhandlingarna
            vill jag särskilt peka på följande områden, som inte täcks av
            EES-avtalet:
          </note>
          <note>
            -- den gemensamma jordbruks- och fiskeripolitiken,
          </note>
          <note>
            -- den gemensamma handelspolitiken (alltså tullunionen och de
            handelspolitiska relationerna med utomstående länder),
          </note>
          <note>
            -- den regionalpolitiska utvecklingen,
          </note>
          <note>
            -- indirekta skatter,
          </note>
          <note>
            -- den ekonomiska och monetära unionen,
          </note>
          <note>
            -- den gemensamma utrikes- och säkerhetspolitiken,
          </note>
          <note>
            -- vissa energipolitiska frågor,
          </note>
          <note>
            -- frågor om vårt bidrag till Gemenskapens budget samt vår medverkan
            i dess institutioner.
          </note>
          <note>
            Under varje rubrik aktualiseras en rad frågor, som vi nu utreder
            närmare och som jag gärna vill fästa uppmärksamheten på:
          </note>
          <note>
            -- Inom ramen för tullunionen måste vi finna en lösning för hanteringen
            av textil och konfektion.
          </note>
          <note>
            EG avser, enligt förslag i GATT, att behålla sina restriktioner
            fram till år 2002. Vi har redan avskaffat våra. Någon form av
            övergångslösning kan komma att behövas. Vi måste också säkra att
          </note>
          <note>
            EES-avtalets lösningar vad gäller väsentliga skyddsnormer för
            hälsa, miljö och säkerhet bevaras.
          </note>
          <note>
            -- På jordbruksområdet står vi inför något av ett rörligt mål,
            eftersom en större reform av EG:s jordbrukspolitik är kopplad
            till GATT:s Uruguayrunda. Viktigt för svensk del blir att se till
            att den åkermark som omställs genom förändringarna i vår egen
            jordbrukspolitik kan tillgodoräknas oss när vi blir medlemmar.
            Fortsatt Norrlandsstöd är ett annat väsentligt svenskt intresse.
            Dessa frågor analyseras i omställningskommissionen.
          </note>
          <note>
            -- Vad gäller fiskerifrågorna kommer förhandlingarna att koncentreras
            på beräkningen av Sveriges fångstkvoter med utgångspunkt i vad
            vi tillför EG i form av fiskevatten.
          </note>
          <note>
            -- Beträffande den ekonomiska unionen kan konstateras att Sverige
            i dag klarar de s.k.
          </note>
          <note>
            konvergenskriterierna, som mäter ett lands ekonomisk-politiska
            förmåga i förhållande till övriga -- t.ex. inflation, statsskuld,
            budgetunderskott och valutastabilitet. Vår ambition är att Sverige
            också i framtiden skall föra en politik som motsvarar högt ställda
            krav på dessa områden. Vi kommer då också i framtiden att hålla
            oss inom de ramar som uppställs i Maastrichtpaketet.
          </note>
          <note>
            -- På skatteområdet, som avser den indirekta beskattningen, hänvisar
            jag till den promemoria som nyligen presenterats av finansdepartementet.
          </note>
          <note>
            -- EG planerar att avskaffa gränskontrollerna internt inom Gemenskapen
            både för varor och för personer. Regeringen har nyligen tillsatt
            en interdepartemental arbetsgrupp för en genomgång av de alternativa
            kontrollmekanismer som i stället kan aktualiseras. Självfallet
            måste den aktiva kampen mot narkotika och terrorism fortsätta.
          </note>
          <note>
            -- De sociala frågorna inkl.
          </note>
          <note>
            jämställdhetsaspekterna har givits större vikt i EG
          </note>
          <note>
            som följd av Maastricht-överenskommelsen. EG:s nuvarande och
            kommande regler syftar till att lägga fast ambitiösa miniminivåer,
            inte att hindra ett enskilt medlemsland från att gå längre än
            vad minimikraven föreskriver. Resultatet av mötet i
          </note>
          <note>
            Maastricht har stärkt oss i vår övertygelse om vikten av att
            i EG-samarbetet lyfta fram området arbetsmarknad och sociallagstiftning.
          </note>
          <note>
            -- Regionalpolitik är också i ljuset av ett EG-
          </note>
          <note>
            medlemskap framför allt en nationell angelägenhet. För att den
            gemensamma marknaden skall fungera måste alla medlemsländer respektera
            EG:s regler för statsstöd. Dessa ger utrymme för att bedriva en
            aktiv regionalpolitik.
          </note>
          <note>
            Den svenska regionalpolitiken är till helt övervägande del förenlig
            med dessa regler. EG gör också stora satsningar på en gemensam
            regionalpolitik. Regeringens mål är att dessa satsningar även
            skall komma Sverige till del.
          </note>
          <note>
            -- Gemenskapen kan vilja aktualisera frågan om tillämpningen
            av våra vin- och spritmonopol. Den frågan har dock i princip redan
            reglerats i EES-
          </note>
          <note>
            avtalet. Vår uppfattning är att monopolen är förenliga med Rom-fördragets
            bestämmelser, eftersom vi inte avser diskriminera utländska produkter
            till förmån för inhemska produkter.
          </note>
          <note>
            -- Vad gäller de institutionella och budgetära spörsmålen skall
            nämnas sådana frågor som
          </note>
          <note>
            Sveriges medverkan i unionens institutioner, effekterna på den
            svenska budgeten i ljuset av EG:s förestående budgetreform, medverkan
            och deltagande i de regionala och strukturella stödarrangemangen,
            biståndsfonden, Europeiska
          </note>
          <note>
            Investeringsbanken etc.
          </note>
          <note>
            -- Sist, men förvisso inte minst, miljöpolitiken. Här blir utgångspunkten
            också i medlemskapsförhandlingarna att vi skall värna vår höga
            skyddsnivå.
          </note>
          <note>
            Fru talman! Jag har flera gånger från denna talarstol understrukit
            att det är nödvändigt med en saklig och allsidig debatt kring
            en så viktig framstidsfråga som vår anslutning till EG.
          </note>
          <note>
            I regeringskansliets regi har under senare år en hel del informationsmaterial
            om EG och om våra relationer med Gemenskapen givits ut. Eftersom
            medlemskap i EG kommer att få betydelse för hela svenska folket
            är det angeläget att informationsverksamheten kring EG-frågan
            intensifieras. Alla i vårt samhälle bör besitta en kunskapsbas
            om EG och effekterna av det vägval vi står inför, detta så att
            alla kan följa med och ta aktiv del i den debatt som förs i EG-frågan.
          </note>
          <note>
            Regeringen avser i samband med kompletteringspropositionen förelägga
            riksdagen förslag om särskilda medel, totalt 50 milj.kr., för
            utökad och allsidig information om de europeiska integrationsfrågorna
            under det kommande budgetåret. En informationsplan, som omfattar
            nästa budgetår och budgetåret 1993/94, kommer också att presenteras.
            För att nå så stora delar av befolkningen som möjligt är det betydelsefullt
            att organisationer som studieförbunden, med redan väl upparbetade
            informationskanaler och dokumenterad vana av folkbildning, bereds
            möjlighet att delta i informationsverksamheten.
          </note>
          <note>
            Från regeringskansliets sida kommer vi att intensifiera den informationsverksamhet
            som i dag bedrivs, fortfarande med avsikten att presentera en
            allsidig belysning av den europeiska integrationen.
          </note>
          <note>
            Vad gäller medel för kampanjskedet inför folkomröstningen, kommer
            regeringen att återkomma i ett senare skede. Det är min och regeringens
            förhoppning att dessa förslag kommer att vinna ett brett stöd
            bland riksdagens ledamöter.
          </note>
          <note type="speaker">
            Anf. 27 GUDRUN SCHYMAN (v):
          </note>
          <note>
            Fru talman! Jag skall be att få ställa följande frågor med anledning
            av informationen.
          </note>
          <note>
            Den första frågan gäller hur man i regeringskansliet och hur
            ministern själv har reagerat på den mycket massiva kritik i de
            remissvar som inkommit. Jag tänker då på den mycket kraftiga kritik
            som kommit från juridiska experter av olika slag från domstolar,
            fakulteter och liknande, där man menar att EES-avtalet har uppenbara
            brister och att det finns sådana svårigheter att det antingen
            kommer att rendera en grundlagsändring eller att avtalet ändras
            på många punkter. Såvitt jag förstår kan vi i det här läget inte
            gå in och peta i avtalet, utan vi har att acceptera det eller
            inte. Den här mycket starka kritiken innebär att det inte är så
            självklart, såvitt jag förstår, att EES-avtalet så att säga går
            igenom när man nu ställs inför dessa frågeställningar som inte
            tidigare varit möjliga för någon att tränga in i.
          </note>
          <note>
            Jag vill ha en kommentar till detta.
          </note>
          <note>
            Den andra frågan gäller de nya problemområden som räknas upp
            inför medlemsförhandlingarna.
          </note>
          <note>
            Man kan där se att det är fråga om stora områden, och många frågor
            väcks. För mig leder det tanken till att det är självklart att
            vi i en kommande folkomröstning måste ta ställning till ett färdigförhandlat
            avtal, eller medlemskapsansökan.
          </note>
          <note>
            Är det också regeringens uppfattning?
          </note>
          <note>
            Den tredje frågan gäller vilka som kan söka medel.
          </note>
          <note>
            I beskrivningen av vilka som kan få pengar till information står
            att det kan bli fråga om studieförbunden, vilka har vana av informationsarbete
            och liknande. Inkluderar det också politiska partier, ungdomsförbund,
          </note>
          <note>
            ''Nej till EG''-organisationer och ''Ja till EG''-
          </note>
          <note>
            organisationer osv., eller tänker man sig att de i dag existerande
            studieförbunden exklusivt skall få del av dessa pengar?
          </note>
          <note type="speaker">
            Anf. 28 Statsrådet ULF DINKELSPIEL (m):
          </note>
          <note>
            Fru talman! På den första fråga som Gudrun
          </note>
          <note>
            Schyman reser vill jag svara följande. EES-avtalet har nu varit
            ute på remiss. Vi har fått in ett stort antal remissyttranden
            -- något av detta speglas i en artikel i Dagens Nyheter i dag
            -- men långt ifrån hela remissmaterialet. Det är uppenbart att
            man med ett sådant omfattande avtal får ett stort antal synpunkter,
            och det är värdefullt för den fortsatta handläggningen.
          </note>
          <note>
            Det är också viktigt att notera att det här inte endast är fråga
            om synpunkter på EES-avtalet som sådant, utan också synpunkter
            på hur detta skall överföras till svensk lagstiftning. Avtalet
            kan inte ändras, det är ingånget. Men däremot har vi en betydande
            rörelsefrihet när det gäller hur avtalet skall omsättas i svensk
            rätt. Det är just av detta skäl som vi särskilt bett om synpunkter
            på just den delen av avtalet.
          </note>
          <note>
            Majoriteten av remissinstanserna -- det förtjänar att påpekas
            -- är positivt inställda till EES-avtalet, och i den mån det framförs
            kritik gäller det närmast frågor av redaktionell natur.
          </note>
          <note>
            Sedan finns det andra remissinstanser som ställt frågor och riktat
            kritik mot enskilda punkter i avtalet. De synpunkterna skall vi
            ta till oss. Vi skall på sedvanligt sätt som sker när utgångspunkten
            är en departementspromemoria, dvs. en tjänstemannaprodukt, väga
            dessa inom departementet, och sedan skall regeringen i ljuset
            av denna fortsatta beredning i regeringskansliet ta ställning
            till dessa frågor.
          </note>
          <note>
            Det är värdefullt att vi har fått många synpunkter på dessa frågor.
            Vi har också tidigare inhämtat synpunkter genom en promemoria.
            Jag är helt övertygad om att vi skall finna tillfredsställande
            lösningar på de olika frågor som tagits upp.
          </note>
          <note>
            När det gäller medlemskapsförhandlingarna kommer de i grunden
            att bedrivas på samma sätt som tidigare med en mycket bred förhandlingsorganisation,
            ett stort antal arbetsgrupper, ett stort antal referensgrupper
            med företrädare för olika intresseorganisationer och liknande,
            dvs. över ett mycket brett fält under hela avtalets gång. Förhandlingarna
            kommer också att föras i mycket nära samarbete med riksdagen och
            dess olika organ med sikte på att under förhandlingens gång få
            in så många synpunkter som någonsin är möjligt om alla de förhandlingsfrågor
            som aktualiseras.
          </note>
          <note>
            Jag har i dagens redovisning för riksdagen pekat på de frågor
            som i första hand förväntas komma upp vid förhandlingarna. Jag
            vill gärna återigen understryka att detta är en mycket liten del
            av det totala antalet regler som aktualiseras vid en medlemskapsförhandling.
            Mycket har där tagits om hand redan vid EES-förhandlingarna. Det
            grundläggande intrycket består, nämligen att
          </note>
          <note>
            Sverige kommer att ha mindre problem än kanske något annat tidigare
            aktuellt kandidatland på den här punkten. När sedan avtalet är
            framförhandlat kommer avtalet i sin helhet att föreläggas riksdagen
            och svenska folket i folkomröstning.
          </note>
          <note>
            När det slutligen gäller fördelningen av informationsmedlen är
            tanken att en del skall användas för regeringskansliets informationsverksamhet.
            En annan del skall användas för stöd till allsidig information
            kring frågor som aktualiseras vid ett medlemskap.
          </note>
          <note>
            Huvuddelen av dessa pengar kommer att gå till studieförbunden.
            Men vi vill därmed inte helt utesluta andra projekt som ligger
            utanför den ordinarie verksamheten vilka har samma karaktär som
            den verksamhet som bedrivs av exempelvis studieförbunden. Det
            får här bli fråga om en prövning inom regeringskansliet. Regeringen
            avser att tillsätta en särskild delegation för att pröva de olika
            projekten med utgångspunkten att tonvikten skall ligga på studieförbunden.
          </note>
          <note type="speaker">
            Anf. 29 BIRGITTA HAMBRAEUS (c):
          </note>
          <note>
            Fru talman! Jag vill ställa en kort och enkel fråga.
          </note>
          <note>
            Kommer Sverige att lämna in en ny ansökan om medlemskap i Europeiska
            unionen, eftersom EG
          </note>
          <note>
            inte längre tar emot några nya medlemmar?
          </note>
          <note type="speaker">
            Anf. 30 Statrådet ULF DINKELSPIEL (m):
          </note>
          <note>
            Fru talman! Svaret är nej. Vår ansökan om medlemskap gäller medlemskap
            i EG. Redan i
          </note>
          <note>
            Romfördragets ursprungliga text 1956 talar man om en gradvis
            utveckling till en europeisk union.
          </note>
          <note>
            Sveriges ansökan liksom ansökningarna från andra länder ligger
            på bordet.
          </note>
          <note type="speaker">
            Anf. 31 MATS HELLSTRÖM (s):
          </note>
          <note>
            Fru talman! Statsrådet Dinkelspiel gick med relativt lätt hand
            förbi frågan om tidtabellen för en svensk medlemskapsförhandling.
            Det är begripligt.
          </note>
          <note>
            Det är nog inte så lätt att bedöma den frågan i dag.
          </note>
          <note>
            Jag skulle vilja fråga statsrådet Dinkelspiel hur han bedömer
            möjligheten av att man ungefär samtidigt som medlemskapsförhandlingarna
            med Sverige påbörjas -- förhoppningsvis i början av år 1993 --
          </note>
          <note>
            kommer att parallellt inrätta en ny regeringskonferens med det
            begränsade syftet att göra institutionella förändringar inom EG.
            Hur bedömer statsrådet Dinkelspiel i så fall en sådan regeringskonferens
            utifrån den svenska tidtabellens synpunkt? Är det sannolikt att
            en sådan regeringskonferens som inte tar upp alla frågor från
          </note>
          <note>
            1986 utan begränsar sig till utvidningsfrågor underlättar vår
            tidtabell eller lägger den snarare stenar i vägen?
          </note>
          <note type="speaker">
            Anf. 32 Statsrådet ULF DINKELSPIEL (m):
          </note>
          <note>
            Fru talman! Beträffande den svenska tidtabellen vill jag upprepa
            att ambitionen är att förhandlingarna skall kunna inledas kring
            årsskiftet
          </note>
          <note>
            1992/93, som Mats Hellström sade, med sikte på att avslutas till
            1994. Sedan skall riksdagsbehandling, folkomröstning och ikraftträdande
            ske 1995. Det är vår tidtabell.
          </note>
          <note>
            Mats Hellström frågade om det kan bli aktuellt med en mellanstatlig
            konferens samtidigt som vi och andra EFTA-länder förhandlar om
            medlemskap.
          </note>
          <note>
            Jag tror att det kan komma att aktualiseras i den meningen att
            vissa frågor av övergripande institutionell natur kan komma att
            behandlas samtidigt som medlemskapsförhandlingarna. Jag tänker
            på sådana frågor som ändå naturligen aktualiseras i medlemskapsförhandlingarna,
            nämligen antalet ledamöter i kommissionen, antalet röster, viktningen
            i ministerrådet, antalet platser i parlamentet osv. Jag vill inte
            alls utesluta att sådana frågor diskuteras inom ramen för en mellanstatlig
            konferens. Då skall man ha klart för sig att en medlemskapsförhandling
            också är mellanstatlig och att man därför mycket lätt kan ha parallella
            konferenser. Men i dagsläget är det naturligtvis svårt att säga
            hur det blir på den här punkten.
          </note>
          <note type="speaker">
            Anf. 33 NILS T SVENSSON (s):
          </note>
          <note>
            Fru talman! Det europeiska rådets möte i
          </note>
          <note>
            Maastricht är mycket viktigt för vidareutvecklingen av verksamheten
            och arbetet inom EG. Jag vill fråga om de dokument som man där
            antog kommer att översättas till svenska. Jag anser att det är
            nödvändigt och viktigt så att innehållet i dokumenten kan finnas
            med i de allmänna samtal som nu skall föras om Sveriges relationer
            till EG.
          </note>
          <note type="speaker">
            Anf. 34 Statsrådet ULF DINKELSPIEL (m):
          </note>
          <note>
            Fru talman! Svaret på Nils T Svenssons fråga är ja.
          </note>
          <note>
            Vi avser att förfara på följande sätt. Vi avser att först komma
            ut med en faktaskrift, en förkortad men mera lättillgänglig version
            som redovisar utgången av Maastricht-mötet. Vi räknar med att
            komma ut med den före sommaren.
          </note>
          <note>
            En beställning på översättning av Maastrichtfördraget är utlagd.
            Problemet är att översättningskapaciteten är begränsad. Vi håller
            på att översätta återstående delar, följdförfattningar o.dyl.
            samt Romfördraget i en ny version. Därför är översättningsresurserna
            mycket ansträngda.
          </note>
          <note>
            Avsikten är att även Maastricht-fördraget skall översättas. Texterna
            i själva Maastricht-fördraget är dock mycket svårtillgängliga.
            Därför skall vi också överväga möjligheterna att fläta samman
            dessa med texterna i Romfördraget, åtminstone vad avser de viktigaste
            delarna. Vi överväger den frågan nu. Under mellantiden finns Maastrichtfördraget
            tillgängligt på bl.a. engelska och danska.
          </note>
          <note>
            Men som sagt, ambitionen är att vi så snart som möjligt skall
            ha översättningar av grundtexterna.
          </note>
          <note type="speaker">
            Anf. 35 WIDAR ANDERSSON (s):
          </note>
          <note>
            Fru talman! Jag vill ställa två frågor. Den första gäller regionalpolitiken.
            Har jag förstått rätt, ger
          </note>
          <note>
            EES-avtalet grönt ljus för den svenska modellen för regionalpolitik?
            I den modellen tar man hänsyn till områden med gles befolkning
            och långa avstånd till marknaderna.
          </note>
          <note>
            Min andra fråga gäller något som jag tror kommer att diskuteras
            alltmer. Jag skulle vilja höra statsrådets bedömning när det gäller
            den framväxande europeiska unionen och Sveriges deltagande i den.
            Anser statsrådet att det ökar omfattningen av det politiskt styrda
            området, den politiska sfären, eller att det minskar den?
          </note>
          <note type="speaker">
            Anf. 36 Statsrådet ULF DINKELSPIEL (m):
          </note>
          <note>
            Fru talman! Som svar på den första frågan vill jag säga att det
            är riktigt att regionalpolitiken redan omfattas av EES-avtalet
            genom de statsstödsbestämmelser som ingår i avtalet. Den huvudsakliga
            delen som ligger utanför gäller EG:s regionalfonder, där det blir
            fråga om förhandlingar om både givande och tagande. Det som låg
            i Widar
          </note>
          <note>
            Anderssons fråga är riktigt. Vår bedömning är att regionalpolitiken
            sådan den nu är utformad i allt väsentligt kommer att kunna fullföljas
            även med
          </note>
          <note>
            EES-avtalet. Detsamma gäller för övrigt även i ett medlemskapsförhållande.
          </note>
          <note>
            När det gäller unionen och Sveriges deltagande är det väl riktigt
            att säga att övrgången i union utgör en gradvis process. Målet
            är definierat, som jag sade, redan i Romfördraget 1956. Maastrichtöverenskommelsen
            innebär utan tvekan ett vidgat område för internationellt samarbete.
            Jag tänker på hela den sociala dimensionen. Det fanns visserligen
            en viss ambition redan i tidigare avtal, men här görs en mycket
            kraftig utvidgning.
          </note>
          <note>
            Konsumentfrågorna är helt nya i Maastrichtöverenskommelsen. Miljöområdet
            byggs ut ordentligt. Det utrikes- och säkerhetspolitiska samarbetet
            byggs ut. Det sker en gradvis breddning och fördjupning av samarbetet.
            Det är en fördjupning som man nu likaväl som i framtiden måste
            besluta om i enhällighet när det gäller att tillägga unionen nya
            verksamhetsområden.
          </note>
          <note type="speaker">
            Anf. 37 LENNART FREMLING (fp):
          </note>
          <note>
            Fru talman! Statsrådet uppgav att det inte är säkert att EES-avtalet
            kommer att träda i kraft den 1
          </note>
          <note>
            januari 1993. Jag undrar nu om det finns risk att det skulle
            försena förhandlingarna om fullt medlemsskap. Jag hoppas att det
            inte skall behöva bli någon sådan fördröjning. Finns det några
            särskilda skäl till att förhandlingarna inte skulle kunna påbörjas
            redan innan ett EES-avtal har trätt i kraft?
          </note>
          <note type="speaker">
            Anf. 38 Statsrådet ULF DINKELSPIEL (m):
          </note>
          <note>
            Fru talman! Det är riktigt att jag sade att EES-
          </note>
          <note>
            avtalet kan komma att försenas, exempelvis som följd av att ratificeringsproceduren
            drar ut på tiden i något deltagande land. Min bedömning är att
            detta icke behöver påverka tidpunkten för inledande av förhandlingar.
          </note>
          <note>
            Vi har redan tidigare förutsatt att den här frågan skall kunna
            diskuteras inom EG under andra halvåret 1992. En första indikation
            får vi förmodligen redan vid Europeiska rådets möte i
          </note>
          <note>
            Lissabon i juni. Som jag sade i min inledande redovisning har
            jag goda förhoppningar om att förhandlingarna skall kunna inledas
            kring årsskiftet
          </note>
          <note>
            1992/93. Jag tror inte att en eventuell senareläggning av EES-förhandlingarna
            kommer att påverka detta.
          </note>
          <note type="speaker">
            Anf. 39 BERIT LÖFSTEDT (s):
          </note>
          <note>
            Fru talman! Jag vill ta upp en fråga som man mycket ofta möter
            och som oroar många med tanke på de öppna gränserna. Detta uttrycks
            som risker för ökat inflöde av t.ex. narkotika. Statsrådet
          </note>
          <note>
            Dinkelspiel snuddade vid den här frågan i sin genomgång. Han
            sade att man nu skall genomföra en studie som skall handla om
            alternativa kontrollmetoder. Jag förstår att det nu inte går att
            presentera exakt vad det rör sig om, i så fall skulle man ju inte
            behöva studera det. Det vore ändå bra att få höra litet tankar
            om vad det kan vara för något. Jag tror att människor är intresserade
            av den informationen.
          </note>
          <note type="speaker">
            Anf. 40 Statsrådet ULF DINKELSPIEL (m):
          </note>
          <note>
            Fru talman! Den frågan aktualiseras i hög grad inför tanken att
            tillskapa ett gränslöst Europa.
          </note>
          <note>
            Frågan sysselsätter i hög grad EG-länderna själva.
          </note>
          <note>
            Man är inom EG internt överens om att man inte helt skall avskaffa
            gränskontrollerna innan denna fråga är reglerad.
          </note>
          <note>
            Jag är inte expert på dessa frågor, men jag kan tänka mig att
            man använder de resurser som frigörs från exempelvis hantering
            av dokument och hela den pappersprocedur som förnärvarande är
            involverad i gränspassagen för varor och tjänster.
          </note>
          <note>
            Dessa resurser skulle kunna frigöras för t.ex.
          </note>
          <note>
            inspektioner och liknande.
          </note>
          <note>
            En annan möjlighet som man diskuterar är ett mera omfattande
            internationellt samarbete mellan polismyndigheterna på detta område.
            Sådana lösningar diskuteras internt inom EG.
          </note>
          <note>
            Även i dag är det en mycket begränsad del av narkotikan som fångas
            upp i tullen. Det är ofta samarbete mellan polismyndigheterna
            som leder till resultat i detta avseende. Det är alldeles uppenbart
            att det behövs förstärkningar på både denna och andra punkter
            den dag man släpper gränskontrollerna i deras helhet.
          </note>
          <note type="speaker">
            Anf. 41 CARL B HAMILTON (fp):
          </note>
          <note>
            Fru talman! Det har på senare tid blivit inne att vara utanför
            i EG-debatten, så att säga. En fråga som diskuterats i det sammanhanget
            är möjligheten, eller snarare den påstådda omöjligheten, för
          </note>
          <note>
            Sverige att gå ur EG när vi väl en gång har kommit med. Därför
            vore det intressant om statsrådet kunde reda ut frågan om utträde,
            både beträffande
          </note>
          <note>
            EES-avtalet och beträffande de politiska möjligheterna för EG
            som organisation att hålla kvar Sverige och Sveriges riksdag i
            EG om riksdagen inte skulle vilja det i framtiden.
          </note>
          <note type="speaker">
            Anf. 42 Statsrådet ULF DINKELSPIEL (m):
          </note>
          <note>
            Fru talman! När det gäller EES-avtalet finns en särskild paragraf
            i avtalet som säger att avtalet kan sägas upp med ett års varsel.
            Därefter står det alltså vederbörande land fritt att lämna avtalet.
          </note>
          <note>
            Däremot finns ingen särskild utträdesklausul i
          </note>
          <note>
            Romfördraget, som tillkom 1956. Det är naturligt, eftersom det
            strider mot själva grundtanken i EG.
          </note>
          <note>
            Jag citerade tidigare grundtanken, nämligen att skapa ett allt
            fastare förbund mellan de europeiska folken. Tanken är att bygga
            ett närmare samarbete mellan Europas länder och folk för att på
            så sätt undvika krig i framtiden. Man vill ha en kontinent som
            lever i fred och samförstånd och utvecklar ett allt närmare samarbete.
            Därför finns ingen särskild utträdesklausul i avtalet.
          </note>
          <note>
            Juristerna tvistar om vad som skulle hända om ett land trots
            allt skulle välja att lämna EG-
          </note>
          <note>
            samarbetet. Uppenbart är, att om de ursprungliga målsättningarna
            inte skulle förverkligas och vi mot all förmodan skulle gå mot
            ett krig eller krigsliknande situationer och parterna splittras,
            då bryter samarbetet upp. Det finns inga sanktionsmöjligheter.
          </note>
          <note>
            Detsamma gäller naturligtivs om ett land skulle lämna samarbetet.
            Det finns inga sanktioner i
          </note>
          <note>
            Romfördraget för ett sådant läge. Men det skulle samtidigt innebära
            att man bryter upp alla ekonomiska, kulturella, politiska och
            andra band, som skapas i ett EES-avtal och i ett medlemskapsförhållande.
            De praktiska konsekvenserna av detta blir naturligtvis stora,
            men möjligheter till sanktioner är i varje fall icke förutsedda
            i avtalet.
          </note>
          <note type="speaker">
            Anf. 43 BENGT HURTIG (v):
          </note>
          <note>
            Fru talman! Statsrådet Dinkelspiel sade att Sverige nu uppfyller
            konvergensvillkoren när det gäller det framtida EMU. Samtidigt
            har vårt land ökande arbetslöshet och stora behov av satsningar
            på infrastruktur. Min fråga är då: Om Sverige skulle göra sådana
            satsningar mot arbetslöshet och för infrastruktur att vi inte
            längre uppfyller konvergensvillkoren, skulle det då försvåra våra
            medlemskapsförhandlingar?
          </note>
          <note type="speaker">
            Anf. 44 Statsrådet ULF DINKELSPIEL (m):
          </note>
          <note>
            Fru talman! Jag tror inte det skulle försvåra våra medlemskapsförhandlingar.
            Frågan om konvergensvillkoren aktualiseras tidigast 1997, då ett
            förstärkt samarbete inom ramen för en ekonomisk och monetär union
            aktualiseras.
          </note>
          <note>
            Däremot menar jag att om vi avlägnsar oss alltför kraftigt från
            konvergenskriterierna, dvs. om vi har ett för stort budgetunderskott,
            en för stor statsskuld, ett för högt ränteläge, undergräver vi
            våra egna möjligheter att föra en politik som slår vakt om den
            sociala välfärden, tryggheten, jobben och liknande. Då ger vi
            oss ut på det sluttande planet.
          </note>
          <note>
            Detta innebär inte att man i ett besvärligt läge inte skulle
            kunna vidta särskilda åtgärder. Detta har vi också gjort från
            regeringens sida för att i ett besvärligt sysselsättningsläge
            skapa nya arbetstillfällen. Arbetslinjen kommer att fullföljas.
          </note>
          <note>
            Om man i ett mycket besvärligt konjunkturläge går utanför dessa
            konvergenskriterier är detta inte något grundskott vare sig mot
            deltagande i den ekonomiska och monetära unionen eller i det övriga
            samarbetet. Det är den långsiktiga politiken som är det väsentliga
            i sammanhanget, alltså att vi för en ansvarsfull ekonomisk politik.
          </note>
          <note>
            Konvergenskriterierna är något av ett test på detta.
          </note>
          <note type="speaker">
            Anf. 45 HADAR CARS (fp):
          </note>
          <note>
            Fru talman! Om EG-domstolen nu kommer med ett uttalande som inte
            innehåller någon allvarlig anmärkning mot EES-avtalet är väldigt
            mycket vunnet. Ännu återstår dock några saker på vägen.
          </note>
          <note>
            En sådan sak är att få ett godkännande av avtalet från Europaparlamentet.
            Där måste det inte bara vara majoritet för avtalet. Denna majoritet
            måste också bestå av halva parlamentet, dvs. 260
          </note>
          <note>
            ledamöter. Det sägs ibland att det kan vara komplicerat att få
            så många att finnas på plats i samband med omröstning och rösta
            ja.
          </note>
          <note>
            Min fråga till statsrådet är om statsrådet har några funderingar
            på vad man från regering och riksdag i
          </note>
          <note>
            Sverige tillsammans med sina kamrater i EFTA kan göra för att
            stimulera parlamentarikerna i
          </note>
          <note>
            Europaparlamentet att finnas på plats och rösta rätt om EES-avtalet.
          </note>
          <note type="speaker">
            Anf. 46 Statsrådet ULF DINKELSPIEL (m):
          </note>
          <note>
            Fru talman! Det var en intressant fråga. Vi vet ju alla att det
            inte alltid är så lätt att inte bara mobilisera alla som har rätt
            att delta i en omröstning, utan också, som i Europaparlamentet,
            se till att en absolut majoritet av ledamöterna deltar.
          </note>
          <note>
            Mitt intryck, som har förstärkts av de många kontakter som förekommit
            mellan inte minst företrädare för riksdagen och företrädare för
            EG-
          </note>
          <note>
            parlamentet, är att med mindre det blir svårigheter med domstolen
            och liknande, så finns ett starkt stöd för EES-avtalet i EG-parlamentet.
          </note>
          <note>
            Samtidigt tror jag det är nyttigt och nödvändigt och bra om vi
            alla, från regeringen och riksdagen, utnyttjar de olika kanaler
            vi har, inte minst i de olika partigrupperna i EG-parlamentet,
            för att understryka den vikt vi fäster vid EES-avtalet och inte
            minst den vikt vi fäster vid en snabb behandling av detta avtal.
          </note>
          <note>
            Just vikten av att mobilisera så många som möjligt för avtalet,
            att få dem att vara närvarande och rösta för det hela menar jag
            är ett gott skäl för oss att fortsätta att aktivt driva frågan
            i förhållande till
          </note>
          <note>
            EG-parlamentet och andra instanser.
          </note>
          <note type="speaker">
            Anf. 47 BERNDT EKHOLM (s):
          </note>
          <note>
            Fru talman! Jag skulle till statsrådet vilja ställa en fråga
            som knyter an till VEU. Jag tycker att budskapen om Maastricht-processen
            och den europeiska unionen och dess relation till VEU har varit
            oklara. Även statsministern har gjort uttalanden som jag tycker
            skapar ytterligare oklarhet.
          </note>
          <note>
            Vad har egentligen framkommit i Maastricht?
          </note>
          <note type="speaker">
            Anf. 48 Statsrådet ULF DINKELSPIEL (m):
          </note>
          <note>
            Fru talman! Jag tror att oklarheten delvis bottnar i det förhållandet
            att Maastricht-överenskommelsen på denna punkt lämnar många olika
            möjligheter öppna i framtiden. Vad Maastrichtöverenskommelsen
            i grunden säger är att man skall gå vidare med en gemensam försvarspolitik
            syftande till ett eventuellt försvarssamarbete i framtiden. Man
            har sagt att man skall återkomma till dessa frågor 1996.
          </note>
          <note>
            Samtidigt har man lämnat frågan helt öppen om
          </note>
          <note>
            EG:s roll i sammanhanget, VEU:s roll, vilken knytning, om någon,
            det skall ha till den europeiska unionen, om man skall ha en fastare
            länk eller inte.
          </note>
          <note>
            Just dessa frågor skall man ta ställning till 1996.
          </note>
          <note>
            I dag är inte ens alla EG:s medlemsländer med i
          </note>
          <note>
            Västeuropeiska unionen. Endast nio av de tolv medlemsländerna
            är med.
          </note>
          <note>
            Maastricht-överenskommelsen öppnar dessutom möjligheter för nuvarande
            eller framtida EG-
          </note>
          <note>
            länder. Om de vill ha något slags anknytning till
          </note>
          <note>
            Västeuropeiska unionen kan de inte bara välja mellan medlemskap
            eller icke medlemskap, utan de kan också välja observatörsskap.
          </note>
          <note>
            Dessa frågor är alltså olösta också inom EG. Först
          </note>
          <note>
            1996 kommer vi att ha klarhet om i vilken riktning man kommer
            att gå. Då får vi också anledning att ta ställning till hithörande
            frågor. Dagsläget är att
          </note>
          <note>
            Västeuropeiska unionen är klart åtskild från EG-
          </note>
          <note>
            samarbetet. Det finns en länk i den europeiska unionen. Frågan
            om medlemskap för de tre återstående medlemsländerna i EG är helt
            öppen, och det öppnas möjlighet för också andra former av anknytning
            till den Västeuropeiska unionen.
          </note>
          <note>
            Överläggningen var härmed avslutad.
          </note>
          <note>
            8 § Allmän kulturverksamhet,m.m.
          </note>
          <note>
            Föredrogs
          </note>
          <note>
            kulturutskottets betänkanden
          </note>
          <note>
            1991/92:KrU18 Allmän kulturverksamhet, m.m.
          </note>
          <note>
            (prop. 1991/92:100 delvis),
          </note>
          <note>
            1991/92:KrU19 Ersättningar och bidrag till konstnärer (prop.
            1991/92:100 delvis),
          </note>
          <note>
            1991/92:KrU21 bibliotek, bildkonst, konsthantverk m.m. (prop.
            1991/92:100 delvis) samt
          </note>
          <note>
            1991/92:KrU22 Arkiv (prop. 1991/92:100 delvis).
          </note>
          <note>
            Talmannen meddelade att kulturutskottets betänkanden KrU18, KrU19,
            KrU21 och KrU22
          </note>
          <note>
            skulle debatteras gemensamt.
          </note>
          <note type="speaker">
            Anf. 49 ÅKE GUSTAVSSON (s):
          </note>
          <note>
            Fru talman! Det känns mycket positivt att som ordförande i kulturutskottet
            i dag kunna diskutera ett betänkande, där ett enhälligt utskott
            uttalar sig för tillsättande av en kulturpolitisk utredning. Om
            de nu gällande kulturpolitiska målen från 1974 kan man säga att
            de i sina faktiska delar i långa stycken är genomförda. Därmed
            är det dags att dra upp nya praktiska riktlinjer för kulturpolitiken.
          </note>
          <note>
            De riktlinjerna anser vi från socialdemokratisk sida bör vara
            att kulturpolitiken skall inriktas på att förstärka kulturen i
            hela landet. Det är viktigt att sprida kulturen och ta till vara
            den skaparkraft som finns runt om i landet.
          </note>
          <note>
            Det gäller vidare att utveckla de nationella kulturinstitutionerna
            och ge nationella uppdrag till kulturinstitutioner utanför Stockholmsområdet.
            Vi har där talat om skapandet av kulturella centra, eller kulturella
            stödjepunkter.
          </note>
          <note>
            Det är också viktigt att skapa förutsättningar för att ge oetablerade
            kulturverksamheter, unga artister, en chans att nå sin publik.
            Här har samhället, inte minst staten, ett ansvar för att ekonomiskt
            medverka till och stimulera detta.
          </note>
          <note>
            En socialdemokratisk kulturpolitik innebär också att vi vill
            medverka till att förstärka barns och ungdomars möjligheter att
            möta kultur och att utveckla ett eget skapande. Jag tror att kulturdebatten
            över huvud taget behöver vara mer framtidsinriktad och handla
            om hur vi vill utveckla kulturen framöver.
          </note>
          <note>
            När nu utskottet säger att det skall tillsättas en kulturpolitisk
            utredning, är det framför allt fyra områden som skall ingå i direktiven,
            vilket vi särskilt talar om för regeringen.
          </note>
          <note>
            För det första skall utredningen utvärdera i vad mån 1974 års
            kulturpolitiska mål har uppfyllts och då ägna särskild uppmärksamhet
            åt decentraliseringsmålet. Det är alltså inte primärt en fråga
            om någon omprövning av målen.
          </note>
          <note>
            För det andra skall utredningen utifrån resultatet av en sådan
            här utvärdering ta ställning till frågan om det finns anledning
            att ändra någonting i innehållet i de kulturpolitiska målen.
          </note>
          <note>
            För det tredje skall behovet av ytterligare kulturpolitiska mål
            diskuteras.
          </note>
          <note>
            För det fjärde -- det är möjligen något mera konkret -- vill
            vi från riksdagens sida att en utredning skall redovisa synen
            på vilka medel som man skall kunna använda för att nå de mål som
            uppställs för framtiden.
          </note>
          <note>
            I den socialdemokratiska partimotionen på kulturens område tar
            vi också upp frågan om ett metodskifte. I det sammanhanget pekar
            vi explicit ut statliga insatser för att främja tillkomsten av
            kulturella centra i landet. Detta bör ingående prövas med utgångspunkt
            i decentraliseringsmålet.
          </note>
          <note>
            Dessutom tar vi upp frågan om samspelet mellan olika kulturformer.
          </note>
          <note>
            Fru talman! Genom att regeringspartierna anslöt sig till oppositionens
            krav på en parlamentarisk utredning har vi också kunnat få ett
            utskottsinitiativ till en utvärdering av de kulturpolitiska målen
            från
          </note>
          <note>
            1974. I dag hoppas jag att en enhällig riksdag ställer sig bakom
            detta utredningskrav. Det är en lämplig tidpunkt att så sker;
            då kan utredningen ligga till grund för direktiven till myndigheterna
            våren 1994
          </note>
          <note>
            i fråga om den fördjupade anslagsframställningen.
          </note>
          <note>
            Det är min förhoppning att utredningen skall lyckas engagera
            hela kulturlivet till en bred diskussion om framtida angelägna
            insatser och inriktningen av den statliga kulturpolitiken. Framför
            allt tror jag att
          </note>
          <note>
            Europarådsgranskningen av den svenska kulturpolitiken skall kunna
            tas till vara.
          </note>
          <note>
            Granskarna ansåg bl.a. att större vikt borde läggas vid att utveckla
            kulturella stödjepunkter, eller centra, utanför Stockholm för
            att gynna samspel och dynamik i kulturlivet i dess helhet. Men
            de ansåg också att de centrala kulturinstitutionerna borde ges
            nya utvecklingsmöjligheter.
          </note>
          <note>
            I detta syfte har vi i vår kulturpolitiska motion föreslagit
            att nya nationella uppdrag skall kunna ges till kulturinstitutioner
            inom teater, musik och museiområdet, och det blir en av de uppgifter
            som förhoppningsvis den parlamentariska utredningen får titta
            på.
          </note>
          <note>
            Vi lyfter i motionen fram frågan om bildandet av en nationell
            kulturfond, som under tio år disponerar
          </note>
          <note>
            4--5 miljarder kronor för investeringsbidrag till byggande av
            nya teatrar, konserthus, konsthallar och museer eller för att
            stödja kulturmiljöprojekt av den typ som väl Läckö och Julita
            på ett framgångsrikt sätt representerar. Genom att utskottet vad
            avser just kulturmiljösidan gör ett tillkännagivande är motionen
            delvis tillgodosedd. I
          </note>
          <note>
            övrigt får vi se vad den kulturpolitiska utredningen kan åstadkomma.
          </note>
          <note>
            Jag ber, fru talman, att få yrka bifall till reservationerna
            1 och 9. Självfallet står socialdemokraterna i kulturutskottet
            bakom samtliga socialdemokratiska reservationer.
          </note>
          <note>
            I den andra frågan i detta inte särskilt polemiska anförande,
            vill jag vända mig direkt till kulturministern, eftersom hon glädjande
            nog är här och förhoppningsvis också kommer att delta i debatten.
            Jag tror att vi är överens om att skapandet av ett nytt, modernt
            museum är nödvändigt. Den socialdemokratiska regeringen uppdrog
            i februari 1990 åt byggnadsstyrelsen att utarbeta byggnadsprogram.
            Efter en framgångsrik arkitekttävling, som Rafael Moneo vann,
            måste vi, om tidsplanen skall kunna hållas, lägga ut uppdrag om
            projektering. Sker inte detta, kommer hela programmet att förskjutas.
            Socialdemokraterna anser att det finns goda skäl för att genomföra
            projektet, vilket den socialdemokratiska regeringen redan på sin
            tid markerade.
          </note>
          <note>
            Under alla förhållanden måste ett nytt, modernt museum och ett
            arkitekturmuseum byggas -- det tror jag att alla är överens om.
            Tidpunkten är lämplig, både med tanke på museernas behov och med
            tanke på den fråga som diskuterades i det förra ärendet, som riksdagen
            fattade beslut om, nämligen sysselsättningssituationen och byggarbetslösheten,
            som dess värre kan förväntas vara hög under överskådlig tid.
          </note>
          <note>
            Då kommer jag fram till min konkreta fråga till kulturministern:
            När kommer regeringen att offentliggöra ett uppdrag om fortsatt
            projektering för ett nytt, modernt museum? Med den nuvarande tidsplanen
            måste det ske senast före maj månads utgång, och kulturministern
            har möjlighet att redan här i dag i kammaren tala om att regeringen
            ställer sig positiv till det fortsatta arbetet och anslår medel
            till det.
          </note>
          <note>
            Jag skall gå tillbaka till den parlamentariska utredningen, fast
            från en annan utgångspunkt. Det förhållandet att en parlamentarisk
            utredning nu skall tillsättas får naturligtvis inte innebära att
            vi bortser från nödvändiga insatser i det korta perspektivet.
            I valrörelsen lovade de borgerliga partierna att man skulle fortsätta
            att lyfta fram kulturen, såsom socialdemokraterna hade gjort,
            i varje fall när det gäller kvantiteten -- inriktningen kan kan
            jag tänka mig skulle vara en annan.
          </note>
          <note>
            Efter att vi har behandlat opus 1 av kulturdepartementet måste
            jag säga att den förda regeringspolitiken rimmar illa med dessa
            utfästelser. Regeringen har visserligen föreslagit välbehövliga
            anslagshöjningar till Operan,
          </note>
          <note>
            Dramaten och Riksteatern, men i övrigt har man naggat kulturen
            i kanten på område efter område.
          </note>
          <note>
            Under den förra mandatperioden, dvs. under den socialdemokratiska
            regeringens tid, hade vi en reformtakt -- och det är just reformmedlen
            som man har diskuterat mycket när det gäller kulturen --
          </note>
          <note>
            på 125 milj.kr. per år. Jag upplevde som socialdemokrat alltför
            ofta de ouppfyllda förväntningarnas missnöje från människor som
            var aktiva inom olika kultursektorer.
          </note>
          <note>
            I dag presenterar den borgerliga regeringen en budget där reformmedlen
            brutto uppgår till 60
          </note>
          <note>
            milj.kr. Samtidigt rycker man undan viktiga områden från konstnärers
            och kulturarbetares möjligheter till arbetsinsatser. Summan blir
            därför ca 35 milj.kr.
          </note>
          <note>
            Jag vill gratulera kulturministern till att för den bedriften
            ha fått applåder i den borgerliga pressen, framför allt den borgerliga
            huvudstadspressen.
          </note>
          <note>
            Genom att dra in anslaget till konstnärlig utsmyckning i bostadsområdena
            har riksdagsmajoriteten och regeringen berövat bildkonstnärerna
            ungefär 200 årsarbeten.
          </note>
          <note>
            Genom att riksdagsmajoriteten i går faktiskt fattade beslut om
            att minska bidragen till folkbildningens kulturarrangemang kommer
            tusentals författare, bildkonstnärer, musiker och artister att
            gå miste om många arbetstillfällen, även om det i och med det
            beslutet inte blev fullt så illa som regeringen hade föreslagit.
          </note>
          <note>
            Vårt förslag att under fem år öka bidragen till fria grupper
            med i storleksordningen 50 milj.kr. har mötts med kalla handen.
            Och man inser lätt att effekterna blir än värre om man betänker
            att åtta av tio kommuner efter årets val har fått borgerlig majoritet.
            I så gott som samtliga borgerligt styrda kommuner förbereds nu
            kraftiga besparingar på bibliotek, teaterföreningar, skolornas
            kulturverksamhet, osv.
          </note>
          <note>
            Ekoredaktionen inom Riksradion kunde i morgon-
          </note>
          <note>
            Ekot i går avslöja resultatet av en enkät som man gjort med kommunledningarna
            ute i kommunerna.
          </note>
          <note>
            Så gott som alla sade där att besparingarna i första hand går
            ut över fritids- och kultursektorerna.
          </note>
          <note>
            Detta är illavarslande.
          </note>
          <note>
            Samtidigt upplever vi att kulturarbetare och kulturintresserade
            människor ser på den här utvecklingen med ökad oro. Folkliga protester
            i
          </note>
          <note>
            Huddinge, där man nu hotar att försämra biblioteksservicen, är
            bara ett exempel. Detta är naturligtvis utomordentligt allvarligt.
            Jag skall inte nu fördjupa mig i det, eftersom Ingegerd Sahlström
            kommer att beröra den frågan närmare.
          </note>
          <note>
            Med detta, fru talman, ber jag att få yrka bifall till de tidigare
            nämnda socialdemokratiska reservationerna.
          </note>
          <note type="speaker">
            Anf. 50 TALMANNEN:
          </note>
          <note>
            Jag får meddela att anslag nu har satts upp om att detta sammanträde
            skall fortsätta efter kl. 19.00.
          </note>
          <note type="speaker">
            Anf. 51 ANNE SÖRENSEN (nyd):
          </note>
          <note>
            Fru talman! Jag skall inleda detta anförande med att ge kulturminister
            Birgit Friggebo en eloge för hennes uttalande i en kulturdebatt
            helt nyligen.
          </note>
          <note>
            Birgit Friggebo menade att kulturen måste skyddas när stat, kommuner
            och landsting tvingas göra stora nedskärningar i verksamheten.
            Kulturens andel av de offentliga utgifterna är mycket liten, och
            därför kan varje liten nedskärning inom kulturområdet få katastrofala
            följder. -- Tack för dessa ord! Jag hoppas verkligen att de är
            allvarligt menade.
          </note>
          <note>
            Det är också mycket glädjande att ett enigt kulturutskott föreslår
            en kulturutredning. Jag skall inte gå närmare in på det -- jag
            tror att Åke
          </note>
          <note>
            Gustavsson har gjort det.
          </note>
          <note>
            Jag skulle däremot vilja gå litet längre och efterlysa en ökad
            satsning på kulturen. Om vi i Sverige vill värna och stärka vår
            kulturprofil i det nya Europa måste vi avsätta betydligt större
            resurser än i dag.
          </note>
          <note>
            Det kan tyckas vansinnigt att tala om kraftigt ökade anslag --
            i miljardstorlek -- i det konjunkturläge som vi befinner oss i,
            men som Birgit Friggebo mycket riktigt säger är kulturens andel
            av de offentliga utgifterna mycket liten. Alla tjänar på kulturen
            på ett eller annat sätt. Och det är väl få saker i vårt samhälle
            som kostar så litet i förhållande till hur mycket det ger människor!
          </note>
          <note>
            Samtidigt är det angeläget att kulturinstitutionerna inriktar
            sig på att i större utsträckning utnyttja sina resurser i förhållande
            till överenskomna mål. Man bör utnyttja alla möjligheter att få
            in privata pengar, t.ex. genom biljettförsäljning, marknadsföring
            och samfinansierade projekt.
          </note>
          <note>
            Staten bör även uppmuntra institutionerna att tävla effektivare
            om publikens uppmärksamhet.
          </note>
          <note>
            I vissa fall kan det handla om enklare marknadsföring eller attraktivare
            förpackning av ett arrangemang. Till en viss del kanske utbudet
            ibland skall anpassas till efterfrågan. Detta kan enkelt göras
            genom marknadsundersökningar. Det är viktigt att lära sig utnyttja
            den ekonomiska potential som vissa delar av kultursektorn har.
            Ett blomstrande kulturliv bör nämligen även ha en sund ekonomi.
          </note>
          <note>
            Nu är inte meningen att vi endast bör se till ekonomiska faktorer.
            Ny demokrati tycker att kulturen även skall ha ett egenvärde --
            det är självklart. Detta behöver inte hotas av en portion nytänkande.
            Tvärtom skulle det behövas.
          </note>
          <note>
            Kultursektorn har en stor betydelse i samhällsekonomin, och satsningar
            på kultursektorn är i stora drag lönsamma för samhället. Det vore
            inte helt felaktigt att börja betrakta kulturen som en näring,
            en bransch som producerar ett värde av betydande storlek, som
            skapar sysselsättning.
          </note>
          <note>
            Flertalet utländska undersökningar visar dessutom ett klart samband
            mellan offentliga satsningar på kultur och offentliga inkomster
            från samma sektor, förutsatt att man satsar avsevärt. Med andra
            ord betalar kultursektorn tillbaka mer än den får i offentligt
            kulturstöd, bl.a. i form av skatter, sociala avgifter och sysselsättning.
            Men det är också viktigt att i större utsträckning acceptera att
            kommersiella och icke-kommersiella verksamheter kan korsbefrukta
            varandra.
          </note>
          <note>
            Givetvis finns det undantag från det här resonemanget. Men jag
            och mitt parti tror att en rejäl satsning -- som är planerad och
            genomtänkt --
          </note>
          <note>
            på kultursektorn skulle vara en investering. Det skulle ge ett
            långsiktigt tillskott i statskassan och verkligen vara till glädje
            för alla.
          </note>
          <note>
            Det handlar också om de dynamiska effekter som en stor satsning
            från statens sida skulle medföra och vilken uppmuntran det skulle
            ge andra parter som är beredda att satsa litet. Vi skulle få uppleva
            en rad friska initiativ och nya projekt. Kulturen handlar ju ändå
            om vår livskvalitet.
          </note>
          <note>
            Jag vill inte dra ut onödigt på debatten och slösa med kammarens
            tid. Även om jag givetvis står bakom alla våra reservationer --
            nr 4, 5, 6 och 7 --
          </note>
          <note>
            yrkar jag här och nu inte bifall till dem.
          </note>
          <note type="speaker">
            Anf. 52 ELISABETH PERSSON (v):
          </note>
          <note>
            Fru talman! Kulturministern och ärade kammarledamöter! Herbert
            Tingsten, salig i åminnelse, hävdade på sin tid att ideologierna
            var döda. Jag undrar om han inte hade fått revidera det påståendet
            om han hade levt i dag och följt utvecklingen.
          </note>
          <note>
            Ty för var och en som inte föredrar att blunda för vad som sker
            framstår det väl som uppenbart att vi nu är exponerade för en
            intensiv, raffinerad och utstuderad ideologisk indoktrinering
            av grövsta slag. Slagordet för den indoktrineringen är
          </note>
          <note>
            Marknaden.
          </note>
          <note>
            Medborgarna har blivit kunder. Konst och kultur skall diskuteras
            och betraktas som annan varuproduktion. Kultur som inte är lönsam
            skall skäras bort. Vi håller på att införa ett nytt slags avlatssystem:
            Betala så får du -- inte, som förr, förlåtelse men väl tillgång
            till det som berikar ditt liv och ger det innehåll och värde,
            dvs. konst och kultur. Betalar du inte är du dömd, om inte till
            skärselden så i alla fall till ett liv utan tillgång till den
            lisa eller den andliga växt som konsten och kulturen ger.
          </note>
          <note>
            Om jag vore kulturminister skulle jag vara oerhört orolig för
            det kulturklimat som nu breder ut sig i vårt land. Jag skulle
            ligga sömnlös på nätterna och oroa mig över den inställning som
            breder ut sig, att konst och kultur blott och bart är en kostnad
            och att konst och kultur är något som man utan större svårigheter
            kan avvara. Jag skulle våndas över alla barn som i framtiden inte
            längre har exempelvis ett bibliotek att gå till för att låna böcker,
            eftersom biblioteken läggs ned och det inte finns pengar att köpa
            böcker för.
          </note>
          <note>
            Eftersom kulturministern är här i dag -- vilket jag är mycket
            glad för -- kanske jag kan hoppas på ett svar på mina frågor.
            Mest intresserad är jag förstås inte av kulturministerns nattsömn
            utan av att höra vad Birgit Friggebo tänker göra åt det här kulturklimatet.
            Eller avsvär sig ministern också ansvaret för hur det ser ut ute
            i landet? Eller är det så att Birgit Friggebo bombarderar sina
            regeringskolleger med argument om att konst och kultur inte kan
            behandlas som vore det bara en fråga om ekonomi?
          </note>
          <note>
            Hur mycket talar man på regeringssammanträdena om vikten av kulturen?
            Eller anser också landets högsta och mest kulturansvariga att
            det statsfinansiella läget är sådant att vi inte har råd med åtgärder
            för att utveckla kulturen, att man nu måste vara förnuftig och
            att det bara är ekonomiska resonemang som tar hänsyn till det
            statsfinansiella läget som är förnuftiga?
          </note>
          <note>
            Mot det skulle jag redan nu vilja säga: Så kan man inte behandla
            kulturfrågor. Hoppas att vi är överens om det. Vi kan ju inte
            bara säga till människor att vi här i riksdagen sysslar med att
            få ekonomin att gå ihop och att vi gör det utan att närmare tänka
            efter vad som ligger bakom våra ekonomiska prioriteringar. Vi
            kan inte säga: Här sysslar vi med det statsfinansiella läget --
            inte med att se vilka möjligheter människor har att uppnå ett
            meningsfullt liv. Vi kan inte säga till dem: Det där med livet
            får ni sköta själva. Det är ingen riksdagsfråga. Vi bryr oss inte
            om barnen i
          </note>
          <note>
            Nyköping, Huddinge eller Söderköping, vi bryr oss inte om ungdomarna
            i Västra Frölunda eller
          </note>
          <note>
            Malmö -- de som inte får låna böcker, som inte får se teater,
            som inte får spela därför att vi inte har råd med det, som inte
            längre har några fritidsgårdar eller sagostunder att gå till.
          </note>
          <note>
            Genom att anlägga inskränkta, snusförnuftiga eller kortsynta
            företagsekonomiska aspekter på kulturfrågorna åstadkommer man
            ett politiskt och ideologiskt klimat där kulturen råkar i vanrykte
            som något tärande och alltid hamnar på sista plats, så inte är
            ideologierna döda, inte.
          </note>
          <note>
            Det går inte att rationalisera kultur. Det går inte att ta bort
            Ofelia ur Hamlet därför att man inte har råd med henne. En konsert
            är inte detsamma på ett kasettband oavsett om det gäller Mozart
            eller
          </note>
          <note>
            Bruce Springsteen. Det går inte att läsa samma bok tio gånger
            och tro att man får ut samma sak som av att läsa tio olika böcker.
          </note>
          <note>
            Fru talman! Konst och kultur får aldrig bli ett reservat för
            en viss grupp i samhället, vare sig det handlar om den intellektuella
            medelklassen, de som kan betala för sig eller om några andra.
          </note>
          <note>
            Konst och kultur kan heller aldrig reduceras till att enbart
            handla om konsumtion. Konst och kultur är också aktivt deltagande
            och eget skapande. Precis som det är omöjligt att föreställa sig
            att man kan ha en elitidrott utan en aktiv bas, ur vilken också
            de som är elit eller profesionella en gång har utkristalliserat
            sig -- lika omöjligt är det att ha en professionell grupp av konstnärer
            och kulturskapare i ett land utan en kulturellt aktiv och engagerad
            bas, dvs. människorna i samhället. Blir den basen för liten kommer
            också eliten, de professionella, så småningom att dö ut. Det gäller
            för kulturarbetare lika väl som för idrottsmän.
          </note>
          <note>
            Vänsterpartiet avvisar därför alla de förslag som går ut på att
            statlig kulturpolitik skulle begränsas till anslag för några kulturinstitutioner
            i Stockholm, stöd till enskilda konstnärer och vissa konstformer
            och utesluta det andra.
          </note>
          <note>
            Vi i Vänsterpartiet anser att det också måste höra till riksdagens
            och regeringens, dvs.
          </note>
          <note>
            kulturministerns, ansvar och skyldighet att verka för och bidra
            till alla människors delaktighet i kulturen. Detta är inte förmynderi,
            det är ansvarsfull och insiktsfull kulturpolitik.
          </note>
          <note>
            Jag tror exempelvis att det är dags att ta upp frågan om en bibliotekslag.
            Vänsterpartiet har fört fram det förslaget många gånger tidigare,
            men det har bemötts kallsinnigt. Jag tror ändå att nödvändigheten
            gör att vi måste ha en bibliotekslag och att opinionen för en
            sådan har svängt. Jag tror att människor nu inser att vi behöver
            en lag som garanterar oss rätt till avgiftsfria boklån, tillgång
            till skönlitteratur och facklitteratur såväl som information samt
            bibliotek med rimliga öppettider.
          </note>
          <note>
            Fru talman! De flesta undersökningar har visat att det inte har
            blivit så mycket av breddningen av kulturlivet och att deltagandet
            i kulturlivet fortfarande är förbehållet ganska få människor,
            men en av de få sektorer som uppvisar en sådan breddning är folkbildningen
            och den närliggande amatörkulturen. Jag kan bara beklaga gårdagens
            beslut om nedskärningar för folkbildningen. Jag är dess värre
            övertygad om att detta kommer att få allvarliga konsekvenser för
            kulturutövandet och kulturskapandet i Sverige. Att dessa nedskärningar
            också kommer att få konsekvenser för amatörkulturens framtid är
            helt uppenbart. Jag kan inte förstå annat än att också amatörkulturens
            betydelse bör uppmärksammas när den kommande utredningen, som
            har nämnts tidigare i debatten och som hela utskottet står bakom,
            skall behandla frågan om behovet och lämpligheten av att ytterligare
            kulturpolitiska mål skall läggas fast. Det kanske t.o.m. är så
            att även möjligheten att få tillgång till folkbildningen måste
            skrivas in som ett kulturpolitiskt mål.
          </note>
          <note>
            Jag vill ansluta mig till vad Åke Gustavsson sade på en punkt.
            Han påstår att omdömena om kulturpropositionen i vissa tidningar
            var oförtjänt goda. Jag har sett få exempel på hur ett pressmeddelande
            från ett departement alldeles obearbetat har fått ett sådant genomslag
            i pressen.
          </note>
          <note>
            I efterhand har det ju visat sig att den storsatsning på kulturen
            som man ville få oss att tro var för handen inte bestod av så
            mycket mer än en satsning på de större institutionerna främst
            i Stockholm.
          </note>
          <note>
            Litet flyttningar av anslagen hit och dit dolde att vissa projekt
            var synnerligen illa behandlade.
          </note>
          <note>
            Som exempel på detta vill jag nämna stödet till de fria grupperna
            och centrumbildningarna. De fria grupperna i landet står för huvudparten
            av teaterutbudet för barn och ungdom. Intresserar man sig för
            barn- och ungdomskultur borde man rimligen också uppmärksamma
            de fria gruppernas stora betydelse i det sammanhanget. Hitintills
            har anslagsnivån för de fria grupperna varit låg.
          </note>
          <note>
            Kraftigt stigande produktions- och turnékostnader och hög egenfinansiering
            gör att deras ekonomiska situation är ohållbar. Kommunerna, som
            är arrangörer och köpare av deras föreställningar, sviker och
            skyller på dålig ekonomi.
          </note>
          <note>
            Vänsterpartiet menar därför att de fria grupperna som ett led
            i främjandet av barn- och ungdomskulturen måste behandlas på ett
            annat sätt än tidigare och få ett ordentligt stöd. Att som nu
            låta 50 teatergrupper och 15 dansgrupper dela på 2
          </note>
          <note>
            milj.kr. i anslagsökning är är inte -- för att använda en underdrift
            -- tillräckligt. Vänsterpartiet föreslår
          </note>
          <note>
            7 milj.kr.
          </note>
          <note>
            Tio centrumbildningar får årliga verksamhetsbidrag från staten.
            År 1990 gjorde kulturrådet en översyn av centrumbildningarnas
            verksamhet och ekonomi, och rapporten slog fast att centrumbildningarna
            inom resp. område har fyllt och kommer att fylla en viktig funktion
            för den icke institutionsbundna kulturverksamheten. Vi i
          </note>
          <note>
            Vänsterpartiet delar den uppfattningen. Men för att centrumbildningarna
            skall kunna utveckla och bedriva en meningsfull verksamhet måste
            det statliga anslaget öka avsevärt.
          </note>
          <note>
            Centrumbildningarna arbetar rikstäckande. De har små kanslier
            och mycket få anställda, och administrationen går inte att effektivisera.
            Den negativa ekonomiska utvecklingen under 80-talet har redan
            medfört att allt som har varit möjligt att undvara för verksamheten
            och allt som har gått att rationalisera har tagits bort. Det är
            alltså av avgörande betydelse för centrumbildningarnas fortsatta
            verksamhet att deras anslag ökar med det belopp det har begärt.
            Vad har de då fått? Jo, som en del i det storslagna kulturpolitiska
            anslaget i den satsning som fick så mycket beröm i pressen får
            de dela på 278 000 kr. Vi i Vänsterpartiet har föreslagit att
            de i stället skall få 1,8 miljoner, så att de åtminstone kan klara
            de allra nödvändigaste åtagandena.
          </note>
          <note>
            Att jag här och nu nämner beloppen beror på att jag vill visa
            att det inte rör sig om så dramatiska summor. Skillnaderna mellan
            en kulturpolitik som stryper barn- och ungdomskultur eller fria
            grupper och en som stödjer dem är små i pengar mätt. Det är ideologin
            bakom, synen på vad som är viktigt, som skiljer sig åt. Det handlar
            om kultursyn, kulturideologi och människosyn, och i det sammanhanget,
            fru talman, är skillnaderna stora.
          </note>
          <note>
            En socialistisk kulturpolitik menar -- vi menar -- att det är
            synnerligen viktigt att vårt mångkulturella samhälle inte ersätts
            av konformism eller begränsas till elit- eller finkultur. Vi talar
            mycket ofta och gärna om det mångkulturella samhället och vårt
            kulturarv, och jag måste medge att vi i
          </note>
          <note>
            Vänsterpartiet också mycket gärna gör det. Vi talar om Det Svenska
            Kulturarvet -- med stora bokstäver. Vad som avses är ibland osäkert,
            det är inte något självklart. En riksspelman associerar till hembygdens
            polska på fiol, en violinist i hovkapellet talar lyriskt om Ingmar
            Bergmans version av Mozarts Trollflöjten, medan en rockmusiker
            nämner några låtar från Eldkvarns senaste platta. Kan alla tre
            ha rätt? Ja, självklart.
          </note>
          <note>
            Det svenska kulturarvet är sammansatt av delkulturer: samisk
            kultur, lokal och regional bygdekultur, bruksortskultur, folkrörelsekultur,
            arbetarkultur, tjänstemannakultur, elitkultur, avantgardekultur,
            kvinnokultur, masskultur, invandrarkultur, osv., osv.
          </note>
          <note>
            Inom alla dessa delkulturer har det skapats unikt svenska uttryck
            i musik, sång, dans, teater, ord, bild, film, design, byggnad
            och miljö. Det är uttrycksformer som bara kan bevaras och utvecklas
            här. Det här kulturarvet måste värnas. Vi skall vara stolta över
            det, vi skall vårda det, och vi skall inte slänga ut det som barnet
            med badvattnet i någon form av förfelad europeisk anpassning.
            Vårt kulturarv är nödvändigt för att vi skall ha en trygg förankring,
            en så trygg förankring i den egna kulturen att vi inte faller
            offer för rasism eller främlingsfientlighet.
          </note>
          <note>
            Jag vill poängtera detta, inte så mycket med anledning av Ny
            demokratis motioner till kulturutskottet men med tanke på den
            enorma diskrepans jag kan se i Ny demokratis inställning och politiska
            attityd mellan å ena sidan Anne
          </note>
          <note>
            Sörensens anförande här i dag och å andra sidan andra förslag
            från Ny demokrati, som jag dess värre vill påstå mestadels går
            ut på att vi skall skära ner, rasera, ta bort och sälja ut.
          </note>
          <note>
            Med detta, fru talman, vill jag yrka bifall till
          </note>
          <note>
            Vänsterpartiets meningsyttring i vad som avser mom. 4 och 23.
          </note>
          <note type="speaker">
            Anf. 53 JAN-ERIK WIKSTRÖM (fp):
          </note>
          <note>
            Herr talman! Under mer än 15 år har jag i tal och skrift brukat
            förkunna att nyckelbegrepp i en liberal kulturpolitik är frihet,
            mångfald och kvalitet. Numera ser jag att flera andra partier
            använder samma uttryck utan att redovisa ursprunget.
          </note>
          <note>
            Det är i och för sig bra om det råder enighet om dessa nyckelord.
            Men ibland undrar jag hur det egentligen står till med kravet
            på kvalitet.
          </note>
          <note>
            Det är individerna själva, deras skapande och deras upplevelser
            som bestämmer kulturens former, innehåll och giltighet. Kulturskapare
            och deras publik bör fritt kunna mötas på en öppen marknad.
          </note>
          <note>
            Den vuxna medborgaren bör själv få bilda sig en uppfattning om
            vad som är god och dålig konst utan censuringrepp. Då blir det
            en liberal huvuduppgift att tidigt lära människor att själva värdesätta
            äkthet och kvalitet i kulturutbudet.
          </note>
          <note>
            Syftet med olika former av statligt och kommunalt stöd till kulturområdet
            är givetvis att öka mångfalden i kulturutbudet. Det gäller då
            att stödja svårtillgängliga och smala kulturområden och att stimulera
            alternativ inom områden som domineras av kommersiell masskultur.
          </note>
          <note>
            Statliga och kommunala anslag skall stödja, men inte styra, kulturskapandet.
            Den konstnärliga friheten måste vara fullständig inom demokratins
            ramar.
          </note>
          <note>
            Amatörerna har stor betydelse för kulturklimatet i samhället.
            Kreativitet och uttrycksbehov finns hos alla människor. En aktiv
            och engagerad publik deltar också på sitt sätt i ett slags medskapande.
          </note>
          <note>
            Men alla kulturyttringar är inte lika bra. Den professionellt
            utövade kulturen är viktigare än amatörismen. De professionellt
            arbetande kulturskaparna måste få stöd att utöva sin yrkesroll
            och om möjligt också få sin utkomst av den.
          </note>
          <note>
            Amatörerna skall förhoppningsvis finna sin glädje i kulturen,
            men knappast sin utkomst. Därför måste kvalitetskravet få större
            genomslagskraft i kulturpolitiken.
          </note>
          <note>
            De konstnärliga yrkesutövarna måste ges rimliga levnads- och
            arbetsvillkor. Det gäller både dem som arbetar inom kulturinstitutionerna,
            fria yrkesmässigt arbetande konstnärliga grupper och enskilda
            kulturskapare och konstnärer.
          </note>
          <note>
            Det innebär först att värna om kulturskaparnas upphovsrätt --
            så sorgligt eftersatt -- och sedan att skapa olika former av stöd
            och stimulans. De professionellt arbetande kulturskaparna måste
            också få rimligare skattevillkor. Det är orimligt att jämställa
            konstnärer med kommersiellt arbetande egenföretagare. Ett nytt
            inkomstslag bör därför tillskapas som tar hänsyn till deras speciella
            arbete och oregelbundna arbets- och inkomstförhållanden.
          </note>
          <note>
            En avvägning mellan amatörism och professionalism måste ständigt
            ske vid bedömningen av både statliga och kommunala kulturinsatser.
          </note>
          <note>
            En grupp läkare som regelbundet spelar kammarmusik behöver inga
            bidrag, knappast ens i studiecirkelns form. Men en ensemble av
            professionella musiker behöver engagemang och stöd i olika former
            för att kunna fortsätta sin verksamhet. Anslag bör inte ges till
            amatörer på bekostnad av de professionellt arbetande, som ju är
            beroende av inkomster för att över huvud taget kunna försörja
            sig.
          </note>
          <note>
            Konstens utveckling och fördjupning är beroende av de professionellt
            arbetande kulturskaparna. De sysslar med konstnärligt utvecklingsarbete
            för vår skull, för vår räkning. Så småningom får vi alla del av
            det ständigt förnyade kulturarv som består av både tidigare generationers
            insatser och nyskapande i vår tid. Så stimuleras amatörismen av
            den professionella kulturen. Så får vi som är publik -- förhoppningsvis
            en medskapande publik --
          </note>
          <note>
            glädje av det ekonomiska stöd som det är statens och kommunernas
            ansvar att ge de professionellt arbetande konstnärerna och kulturskaparna.
          </note>
          <note>
            Herr talman! Jag har velat säga detta med anledning av att ett
            av de betänkanden som vi nu behandlar gäller ersättningar och
            bidrag till konstnärer.
          </note>
          <note>
            Kulturutskottet har som alltid gjort en nogrann och saklig prövning
            av regeringens budgetförslag. Jag kan konstatera att oppositionen
            inte har haft så särskilt mycket att invända. Tre av de fyra betänkandena
            är helt eniga.
          </note>
          <note>
            I det första och det största finns det några reservationer som
            jag, utan att vilja uttala mig nedsättande, menar är litet pliktskyldiga.
          </note>
          <note>
            Någonting måste ju debatten hängas upp på.
          </note>
          <note>
            Det finns även två tillkännagivanden. Det ena gäller en parlamentarisk
            översyn av de kulturpolitiska målen. Det är något som de nuvarande
            regeringspartierna har begärt under åtskilliga år utan att få
            stöd av Socialdemokraterna.
          </note>
          <note>
            Det andra gäller kravet på en nationell stiftelse för kulturmiljöförvaltning.
            Det går tillbaka på en motion av Karin Ahrland och mig vid riksmötet
          </note>
          <note>
            1984/85 och den utmärkta utredning av Bill
          </note>
          <note>
            Fransson som föreligger som ett resultat av den motionen som
            riksdagen faktiskt biföll. Jag är glad över att hela utskottet
            nu ställer sig bakom kravet på att förslagen i denna utredning
            skall kunna fullföljas.
          </note>
          <note>
            Jag tyckte mig skymta en viss missunnsamhet hos
          </note>
          <note>
            Åke Gustavsson över att kulturministern hade fått så positiva
            recensioner på sin första kulturbudget.
          </note>
          <note>
            Åke Gustavsson var tvungen att fly från kulturutskottets betänkande
            till bostadsutskottet, till utbildningsutskottet och till Huddinge
            kommun för att han skulle kunna få en utgångspunkt för regeringen.
            Jag tycker att en sådan recension av
          </note>
          <note>
            Åke Gustavsson är ganska positiv ur kulturministerns synpunkt.
          </note>
          <note>
            Herr talman! Det är därför med glädje som jag på alla punkter
            yrkar bifall till hemställan i de fyra betänkandena från kulturutskottet
            som riksdagen nu behandlar.
          </note>
          <note type="speaker">
            Anf. 54 ÅKE GUSTAVSSON (s) replik:
          </note>
          <note>
            Herr talman! Jag tror att Jan-Erik Wikström missuppfattade mig.
            Tvärtom gratulerade jag kulturministern till att ha fått så goda
            recensioner i den borgerliga huvudstadspressen med tanke på att
            hon har en reformtakt på 35 milj.kr. netto, medan
          </note>
          <note>
            Socialdemokraterna hade en reformtakt på 125
          </note>
          <note>
            milj.kr. netto. Det tycker jag var skickligt att klara.
          </note>
          <note>
            Det finns ingen missunnsamhet från min sida i detta sammanhang.
            Det var en ärlig gratulation. Men jag kan ändå tillägga, när jag
            har blivit provocerad, att jag tycker att det är något mer ambitiöst
            att satsa
          </note>
          <note>
            125 milj.kr. i reformpengar än att satsa 35 milj.kr. i reformpengar.
          </note>
          <note>
            Jan-Erik Wikström sade att jag måste fly till
          </note>
          <note>
            Huddinge och till bostadsutskottet. Men kulturdepartementets
            anslag när det gäller konstnärlig utsmyckning i bostadsområdena
            hänvisades faktiskt till bostadsutskottet. Detta anslag har ryckts
            undan. Men det är alltså ministerns ansvarsområde i detta fall.
          </note>
          <note>
            När det gäller Huddinge blir jag förvånad om kulturministern
            inte har anledning att säga något om den, som jag uttryckte det,
            folkliga vrede som nu håller på att drabba borgerliga politiker
            som gör drastiska nedskärningar på kulturens område. Jag väntar
            med stor spänning på den fortsatta diskussionen med kulturministern.
          </note>
          <note>
            Om Jan-Erik Wikström vill instämma i det som jag sade om att
            det är viktigt att man tar krafttag i detta sammanhang, kan vi
            ju tillsammans bifalla den socialdemokratiska reservationen 2.
            Fundera över det, så kan vi senare under debatten återkomma till
            denna punkt.
          </note>
          <note>
            Det är faktiskt inte, som Jan-Erik Wikström sade, pliktskyldigt
            som vi reserverar oss, utan det är självfallet till förmån för
            en socialdemokratisk profil. Men jag skall å andra sidan villigt
            erkänna att ni ryckte undan möjligheten till en reservation genom
            att exempelvis ansluta er till oppositionens krav på en parlamentarisk
            utredning. Det är glädjande att vi i denna stora och viktiga fråga
            är överens. Men jag är inte säker på att det i första hand är
            Jan-Erik Wikströms förtjänst att utskottet har beställt en parlamentarisk
            utredning.
          </note>
          <note type="speaker">
            Anf. 55 JAN-ERIK WIKSTRÖM (fp) replik:
          </note>
          <note>
            Herr talman! Jag ber att få instämma i Åke
          </note>
          <note>
            Gustavssons gratulationer till kulturministern.
          </note>
          <note>
            Man har inte så stora anspråk på politiska framgångar om man
            menar att det räcker att ett enigt utskott ansluter sig till krav
            som de förutvarande oppositionspartierna under ett antal år har
            framfört i riksdagen, men för döva socialdemokratiska öron.
          </note>
          <note>
            Om både Åke Gustavsson och jag hade varit ledamöter av Huddinge
            kommunfullmäktige, är jag övertygad om att vi när det gäller biblioteksanslagen
            hade kunnat hitta varandra.
          </note>
          <note type="speaker">
            Anf. 56 ÅKE GUSTAVSSON (s) replik:
          </note>
          <note>
            Herr talman! Det förhåller sig inte riktigt så som det här sägs.
          </note>
          <note>
            Jag kom att tänka på en folkpartistisk f.d.
          </note>
          <note>
            partiledare som uppmanade sina ungdomar att gå hem och läsa historia.
            Men inte trodde jag att jag skulle behöva rikta samma uppmaning
            till Jan-Erik
          </note>
          <note>
            Wikström.
          </note>
          <note>
            Historien bakom tillkomsten av den kulturpolitiska utredningen
            är en skrivelse från 1989 som
          </note>
          <note>
            Socialdemokraterna står bakom och som går ut på följande: Ju
            längre tid som har gått sedan 1974 års kulturpolitiska mål fastställdes,
            desto mera aktuellt blir det att tillsätta en sådan här utredning.
            Nu är tiden inne för att göra det. Jag tycker att tidpunkten är
            alldeles utomordentlig. Därför är jag glad över att Jan-Erik Wikström
            nu har samma syn.
          </note>
          <note type="speaker">
            Anf. 57 JAN-ERIK WIKSTRÖM (fp) replik:
          </note>
          <note>
            Herr talman! Glädjen är fullständig om
          </note>
          <note>
            Socialdemokraterna nu har gjort bättring och således ansluter
            sig till våra krav på en översyn av de kulturpolitiska målen.
            En sådan har vi mycket länge begärt att få.
          </note>
          <note>
            Andre vice talmannen anmälde att Åke Gustavsson anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 58 ELISABETH PERSSON (v) replik:
          </note>
          <note>
            Herr talman! Det är två saker som jag vill beröra,
          </note>
          <note>
            Jan-Erik Wikström. Jan-Erik Wikström tycks med viss förvåning,
            eller kanske med beklagande, notera att till betänkandena inte
            är fästade betydligt fler reservationer eller meningsyttringar.
            I
          </note>
          <note>
            och för sig kan jag hålla med honom. Men vi i mitt parti har
            valt att inte motionera på precis alla punkter. Vi har också valt
            att inte avge särskilda meningsyttringar med anledning av vad
            som sägs på varenda rad i betänkandena. I stället har vi valt
            att försöka koncentrera oss på det som tydligast profilerar vår
            politik, nämligen hänsynen till och ansvarstagandet beträffande
            kultursvaga eftersatta grupper -- barn och ungdomar. Det gäller
            också utbudet via exempelvis de fria grupperna.
          </note>
          <note>
            Jag är villig att erkänna att vår nya och numera ganska obetydliga
            roll säkert har bidragit till en viss dämpning av vår aktivitet
            på motionsområdet. Men jag garanterer att vi kommer igen nästa
            år. Detta var dock inte det som var det viktiga här.
          </note>
          <note>
            Jag skulle vilja ta upp en annan sak som verkligen belyser skillnaden
            mellan exempelvis folkpartiets eller de andra borgerliga partiernas
            kulturpolitiska syn å ena sidan och vänsterpartiets å andra sidan.
          </note>
          <note>
            Jag avser då detta med att amatörismen och professionalismen
            skulle stå i ett slags motsättning till varandra och att det nu
            gäller att ensidigt satsa på professionalism och kvalitet.
          </note>
          <note>
            Jag kan bara beklaga att ni inte inser att utan ett aktivt deltagande
            i kulturlivet -- det gäller då de breda folklagren, alltså alla
            människor -- är det inte mycket bevänt med kulturen. Kultur kan
            aldrig reduceras till konsumtion av produktion som en liten professionell
            elit står för. Det får alltså inte vara så, att kultur skall konsumeras
            av en mycket liten grupp i samhället.
          </note>
          <note>
            En aktiv, livaktig och nyskapande kultur får man bara just genom
            en dialog mellan amatörer och professionella, mellan vanliga människors
            deltagande och nämnda elits deltagande.
          </note>
          <note>
            Det är ju i det egna mötet med kulturen som behovet av en framtida
            kulturkonsumtion, om det uttrycket tillåts, uppstår. Därför menar
            vi att det är oerhört viktigt att se till att barn och ungdomar
            får möjligheter i det här sammanhanget -- ja, helt enkelt att
            de får ett behov av kultur.
          </note>
          <note>
            Jag tror att ni allvarligt missar detta med den kultursyn som
            ni företräder.
          </note>
          <note type="speaker">
            Anf. 59 JAN-ERIK WIKSTRÖM (fp) replik:
          </note>
          <note>
            Herr talman! Nej, Elisabeth Persson. Vad jag försökte säga i
            mitt huvudanförande är att det är viktigt med en dialog mellan
            amatörer och professionella. Men när det gäller stöd från stat
            och kommun är det vårt förstahandsansvar att stödja dem som professionellt
            arbetar med kultur.
          </note>
          <note>
            Det finns en glädje och ett värde i sig i att som amatör få utöva
            kultur, oavsett vilket område det rör sig om. Men vårt huvudsakliga
            ansvar är att se till att de som på heltid ägnar sig åt kulturskapande
            i olika former får möjlighet att göra det. Det är den poängen
            jag vill understryka.
          </note>
          <note>
            Ibland sägs det att det är viktigt att låta större bidrag komma
            amatörerna till del. Men när det är knappt om resurser är det
            enligt min mening de professionellt utövande konstnärerna som
            måste komma i första rummet.
          </note>
          <note>
            Jag är glad över enigheten i utskottet. Denna glädje försökte
            jag också ge uttryck för. Jag tycker att vi har mött konstruktiva
            insatser, inte minst från
          </note>
          <note>
            Elisabeth Perssons sida.
          </note>
          <note>
            Var frimodig och oförfärad! Jag tillhör ett parti som också har
            varit mycket litet och som just nu är ganska litet -- men vi hoppas
            att det blir större.
          </note>
          <note>
            Argumentens styrka har dock egentligen inte alls att göra med
            antalet mandat i riksdagen.
          </note>
          <note type="speaker">
            Anf. 60 ELISABETH PERSSON (v) replik:
          </note>
          <note>
            Herr talman! Jag hoppas att Jan-Erik Wikström har rätt.
          </note>
          <note>
            Jag återkommer till detta med amatörismen och professionalismen.
            Jag är nämligen litet orolig för att skillnaden mellan våra åsikter
            är djupare än jag först uppfattade. Enkelt uttryckt: Om vår generations
            barn inte, genom att ha ordentlig tillgång till böcker och bibliotek,
            lär sig att älska att läsa, berätta, ge utlopp för sin fantasi
            genom litteraturen osv., befarar jag att det i framtiden inte
            kommer att finnas så många lysande författare i vårt land som
            vi nu presterar.
          </note>
          <note>
            Det går inte att i dag säga att det ekonomiska läget för oss
            är sådant att vi måste prioretera den professionella kulturen.
            Då skulle man nämligen undergräva möjligheterna för Sverige att
            fortleva som ett kulturellt, spännande och konstruktivt samhälle.
          </note>
          <note>
            Den kulturdöd och den kulturskymning som breder ut sig i och
            med detta ensidiga synsätt -- och det här var jag inne på i mitt
            huvudanförande -- som alltså baseras på ett alltför ensidigt reformistiskt
            tänkesätt när det gäller kulturen, får förödande effekter för
            framtiden.
          </note>
          <note>
            Mot den bakgrunden är jag oerhört orolig för vad de här kommunala
            nedskärningarna kommer att betyda. Barn som aldrig får se en teaterföreställning
            och som aldrig själva får spela teater kommer om 20 år inte att
            köa utanför vare sig Operan eller Dramaten för att få biljetter.
            Då kan vi så att säga packa ihop t.o.m. våra institutioner!
          </note>
          <note type="speaker">
            Anf. 61 JAN-ERIK WIKSTRÖM (fp) replik:
          </note>
          <note>
            Herr talman! Missförstå mig rätt, Elisabeth
          </note>
          <note>
            Persson, när jag säger att jag tycker att det är oerhört viktigt
            med ett kulturutbud både för barn och ungdom och för alla andra.
            Men jag diskuterar med utgångspunkt i ett av betänkandena, nämligen
            det som har titeln Ersättningar och bidrag till konstnärer.
          </note>
          <note>
            I fråga om vilka som mest behöver vårt stöd -- de professionellt
            utövande konstnärerna eller alla vi som är glada amatörer på olika
            kulturområden --
          </note>
          <note>
            vidhåller jag att vi har ett ansvar för att de som professionellt
            arbetar med kultur skall kunna göra det under drägliga villkor.
            Jag undrar om inte
          </note>
          <note>
            Elisabeth Persson till sist ändå är beredd att hålla med mig
            på den punkten.
          </note>
          <note>
            Vi andra, som har lön och ett vanligt yrke, skall ju inte ha
            extra ersättning för att ägna oss åt kultur.
          </note>
          <note>
            Men de som professionellt arbetar har ingen annan inkomst. Det
            är vårt ansvar att se till att dessa kan leva också på sin konstnärliga
            yrkesutövning.
          </note>
          <note type="speaker">
            Anf. 62 INGEGERD SAHLSTRÖM (s):
          </note>
          <note>
            Herr talman! Jag skall uppehålla mig vid en kulturverksamhet,
            biblioteken. Jag tycker nämligen att de rapporter som kommer och
            som handlar om nedläggning av bl.a. biblioteksfilialer runt omkring
            i vårt land är mycket alarmerande.
          </note>
          <note>
            Plötsligt är biblioteksverksamheten hotad. Det har tagit årtionden
            att bygga upp de kulturcentra och kunskapsbanker som nu finns.
            Men helt plötsligt ifrågasätter man denna unika folkbildningsverksamhet
            som finns i vårt land. Det märks att åtta av tio kommuner i dag
            är borgerligt styrda. Man drar ner på bokinköpen. Anställda sägs
            upp. Öppethållandet minskar. Filialer stängs, och man för diskussioner
            om att boklån skall avgiftsbeläggas av principiella skäl.
          </note>
          <note>
            Detta tycker jag behöver uppmärksammas extra, att boklån avgiftsbeläggs
            av principiella skäl. Jag trodde, herr talman, att principen fri
            tillgång till böcker på bibilioteken var en självklarhet för oss
            i
          </note>
          <note>
            Sverige.
          </note>
          <note>
            Vi socialdemokrater i utskottet har krävt att riksdagen skall
            ge regeringen till känna att den hittills allmänt godtagna principen
            att boklån vid de allmänna folkbiblioteken skall vara kostnadsfria.
          </note>
          <note>
            Tyvärr har vi inte fått övriga utskottsmedlemmar med på denna
            begäran. Kanske hade vi kunnat få gehör för kravet om betänkandet
            hade justerats i dag, för det är faktiskt bara under de senaste
            veckorna som vi har fått bevis för att tidigare principer inte
            längre tycks gälla i landet. Man känner faktiskt inte igen sig.
          </note>
          <note>
            Jag anser att vi just nu behöver en nationell uppslutning till
            förmån för bibliotekens bevarande.
          </note>
          <note>
            Nu är jag, liksom flera andra talare här, mycket till freds med
            att kulturministern finns på plats. Jag ställde en fråga om bibliotek
            i förra veckan, men fick besked om att jag inte skulle få svar
            förrän den
          </note>
          <note>
            12 maj. Kanske kan jag få svar i dag. Jag frågade:
          </note>
          <note>
            Avser kulturministern att vidta några åtgärder för att förhindra
            nedskärning av biblioteksverksamheten?
          </note>
          <note>
            Det är en nedskärning som är på gång i landet. Det är på många
            ställen inte någon försiktig nedskärning. Jag har fått uppgift
            om några fall som jag vill ta som exempel.
          </note>
          <note>
            I Kristianstad skär man ned biblioteksverksamhetens budget med
            7 %, i Åstorp med 10 %. I Nyköping försvinner 25 % av kulturverksamheten.
            Där har man också beslutat att slopa tre fjärdedelar av bokanslaget
            till biblioteksfilialerna och en fjärdedel av bokanslaget till
            huvudbiblioteket. Samma sak gäller i
          </note>
          <note>
            Örkelljunga. En fjärdedel av bokanslaget slopas. I
          </note>
          <note>
            Norrköping har antalet inköpta böcker sjunkit med
          </note>
          <note>
            40 %. En mängd biblioteksfilialer runt om i landet hotas av nedläggning.
            Vi vet att det t.o.m. finns huvudbibliotek som är i fara.
          </note>
          <note>
            Låneavgifter diskuteras. Här har emellertid
          </note>
          <note>
            Författarförbundet reagerat. Jag vet att man har varit ute i
            vissa kommuner och talat om den överenskommelse som författarna
            har med staten i dag. 77 öre per boklån går till författarfonden.
          </note>
          <note>
            Detta bygger på att det skall vara avgiftsfria boklån på våra
            bibliotek. Skall man börja ta extra betalt för att låna ut böckerna,
            måste man också ha andra avtal med författarna.
          </note>
          <note>
            Jag noterade förut att Jan-Erik Wikström talade om de professionella
            kulturarbetarna. Men jag tycker att det som nu händer med biblioteken
            faktiskt är att dra undan plattformen för en mycket stor del professionella
            kulturarbetare i vårt land, nämligen författarna.
          </note>
          <note>
            Det är många olika idéer på gång i landet. En skrämmande sådan
            tycker jag är ''gräddfilen'' i
          </note>
          <note>
            Malmö. Jag kallar företeelsen på stadsbiblioteket i
          </note>
          <note>
            Malmö för gräddfilen. För 250 kr. kan man få lov att gå före
            i bibliotekskön. Om man erlägger en avgift på 250 kr. har man
            möjlighet att få låna de nyinköpta böckerna. De som inte har råd
            att betala dessa pengar, eller av principiella skäl inte vill
            göra det, får vackert vänta ett år eller två innan det blir deras
            tur.
          </note>
          <note>
            Herr talman! Under hela 80-talet har biblioteksverksamheten utvecklats.
            Vi har byggt nya huvudbibliotek, och nu ser man plötsligt hur
            verksamheten förändras. Jag förstår att man i ekonomiskt kärva
            tider måste ompröva och omdisponera. Men den utveckling som vi
            ser nu är inte acceptabel. Frågan om fungerande bibliotek eller
            inte är inte bara, som jag ser det, en kommunal utan i högsta
            grad en nationell angelägenhet. Vi måste ha nationella mål för
            biblioteksverksamheten. Tillgången till bibliotek och fria boklån
            är en garanti för demokrati, yttrandefrihet och informationsfrihet.
          </note>
          <note>
            Herr talman! Eftersom larmrapporterna om kommunernas nedskärningar
            har kommit under de senaste dagarna, anser jag att kulturutskottet
            än en gång bör diskutera bibliotekens och de avgiftsfria boklånens
            villkor. Jag tycker, precis som Elisabeth
          </note>
          <note>
            Persson tidigare, att det kanske är dags att åtminstone diskutera
            en bibliotekslag i vårt land.
          </note>
          <note>
            Jag tror att många av riksdagens ledamöter delar denna uppfattning.
          </note>
          <note>
            Därför, herr talman, yrkar jag återremiss av mom.
          </note>
          <note>
            5 i betänkande KrU18.
          </note>
          <note type="speaker">
            Anf. 63 ELISABETH PERSSON (v) replik:
          </note>
          <note>
            Herr talman! Jag tycker att det var mycket bra att
          </note>
          <note>
            Ingegerd Sahlström tog upp frågan om biblioteken och den katastrofala
            situation som råder på detta område, inte minst ute i landet.
            Jag hade tänkt fråga om Socialdemokraterna nu inte bara ville
            diskutera avgiftsfria boklån, utan om ni också var intresserade
            av att ha en diskussion om en bibliotekslag. Men Ingegerd Sahlström
            avslutade med att säga det. Jag noterar bara detta och tillstyrker
            förslaget om återremiss när det gäller biblioteksfrågorna.
          </note>
          <note type="speaker">
            Anf. 64 JAN-ERIK WIKSTRÖM (fp) replik:
          </note>
          <note>
            Herr talman! Till Ingegerd Sahlström vill jag säga att med den
            skrivning som utskottet har gjort tycker jag att en återremiss
            av detta moment är onödig.
          </note>
          <note>
            Jag vill alltså yrka avslag på återremiss av mom. 5 i betänkandet.
          </note>
          <note type="speaker">
            Anf. 65 INGEGERD SAHLSTRÖM (s) replik:
          </note>
          <note>
            Herr talman! Jag hade hoppats på att Jan-Erik
          </note>
          <note>
            Wikström också skulle instämma i yrkandet på återremiss. Jag
            tyckte att det lät hoppfullt ett tag när han sade att om han och
            Åke Gustavsson hade varit kommunalpolitiker i Huddinge skulle
            man förmodligen ha kunnat lösa frågan där. Jag tänkte att vi tillsammans
            kanske också skulle kunna komma ett steg framåt i riksdagen när
            det gäller biblioteksverksamheten. Men tyvärr var det inte så.
          </note>
          <note type="speaker">
            Anf. 66 JAN-ERIK WIKSTRÖM (fp) replik:
          </note>
          <note>
            Herr talman! Vi kanske har samma uppfattning om avgiftsfria boklån.
            Vi har olika uppfattningar om behovet av en återremiss.
          </note>
          <note type="speaker">
            Anf. 67 INGEGERD SAHLSTRÖM (s) replik:
          </note>
          <note>
            Herr talman! I det läge som nu har uppstått tycker jag inte att
            det skadar med en diskussion om både avgiftsfria boklån och en
            eventuell bibliotekslag.
          </note>
          <note type="speaker">
            Anf. 68 ELISABETH FLEETWOOD (m):
          </note>
          <note>
            Herr talman! Får jag bara först helt kort säga till
          </note>
          <note>
            Ingegerd Sahlström att diskussion kan man ha utan återremiss.
          </note>
          <note>
            Jag skulle vilja gå tillbaka till kulturrådets tidskrift nr 1--2
            i år. Där redogör man för kulturbudgeten. I
          </note>
          <note>
            och för sig blev jag litet förvånad när jag fick leta efter den,
            för den kom först under Notiser. Jag tyckte att det var litet
            märkligt. Men det som stod där var bra.
          </note>
          <note>
            Man redogjorde för det som kulturministern hade fått fram. Kulturbudgetförslaget
            innehåller ökningar på flera områden. Sammanlagt uppgår ökningarna
            till 35 miljoner. Detta åstadkoms genom omprioriteringar.
          </note>
          <note>
            Sedan talar man om att det måste finnas några minusposter. Man
            nämner avslutandet av lokal biblioteksverksamhet, Arbetets museum
            och konstnärlig utsmyckning i bostäderna.
          </note>
          <note>
            Därefter går man över till att tala om vilka som har fått plus.
            Tiden hindrar mig från att räkna upp alla dem som har fått plus.
          </note>
          <note>
            Kulturrådet var nöjt. Alla vet ju att signalerna därifrån har
            varit positiva. Vi har fått ökade anslag till Operan, Dramaten,
            Riksteatern,
          </note>
          <note>
            Drottningsholmsteatern, Marionetteatern,
          </note>
          <note>
            Dansens hus, Fria grupper, Folkoperan, byggnader på våra museer,
            Kungl. Myntkabinettet, Statens historiska museum, m.fl. Jag skulle
            vilja fråga om det är detta som är en kulturkatastrof. I andra
            sammanhang har jag hört att det är fråga om en nationell katastrof
            när borgarna lägger fram förslag. Är även det här enligt socialdemokraterna
            en nationell katastrof? I så fall tror jag att man har förändrat
            innehållet i begreppet katastrof. Det här är ett bra förslag.
          </note>
          <note>
            Konsekvensen är ju att kulturen går stärkt in i det nya budgetåret.
            Det är ganska märkligt att vi i det här besvärliga ekonomiska
            läget får höra att det är den borgerliga majoriteten som bär ansvaret.
          </note>
          <note>
            Villigheten från den förra regeringens sida att ta på sig något
            ansvar är tyvärr mycket liten. Jag skulle vilja påminna om att
            den budget som vi har i dag är den som den socialdemokratiska
            regeringen med sina stödjetrupper i kammaren röstade igenom förra
            våren. Inte förrän efter den 1 juli får våra förslag genomslag.
          </note>
          <note>
            Naturligtvis förekommer det också kritik. Det vore underligt
            om det inte gjorde det, särskilt då det gäller kultur där det
            finns så många olika grupper och där människorna har ett så starkt
            personligt engagemang och så mycket individualitet.
          </note>
          <note>
            Eftersom tiden är knapp skulle jag vilja övergå till reservationerna.
            Jag tänker inte ta upp alla. Det skulle jag inte hinna med.
          </note>
          <note>
            Beträffande reservation 1 som gäller en övergripande kulturpolitisk
            utredning skulle jag vilja säga följande. Jag är ledsen att jag
            missade något av vad Åke Gustavsson sade i sitt första anförande.
            Det berodde på att jag satt fast. Jag sprang inte tillräckligt
            fort genom riksdagens irrgångar efter det att jag fått telefonmeddelande
            om att Åke Gustavsson gått upp i talarstolen. Det märkliga är
            att borgarna begärde den här utredningen förra året, men då sade
          </note>
          <note>
            Socialdemokraterna och Vänstern nej. Vad är det som har hänt
            på ett år? Varför är det aktuellt just nu? Naturligtvis är förklaringen,
            såvitt jag kan se, att man har kommit i oppositionsställning.
            Då blir svängarna litet större. Någon sade till mig att Åke
          </note>
          <note>
            Gustavsson så att säga hade begränsat utredningens kapacitet.
            Åke Gustavsson skakar på huvudet. Om det är som han menar låter
            jag saken falla. Jag tar för givet att det skall vara en förutsättningslös
            utredning.
          </note>
          <note>
            Sedan kommer vi till reservation 2 som Ingegerd
          </note>
          <note>
            Sahlström talade om. Jag blev så förvånad när jag läste den här
            reservationen. Vi som var med förra gången kan ju inte glömma
            att det här är någonting som ett av de borgerliga partierna framhöll.
            Vad är det för någonting som man egentligen tycker är så galet?
            Här måste jag säga några ord till Elisabeth
          </note>
          <note>
            Persson. Vi skall ligga sömnlösa om nätterna. Vi bryr oss inte
            om alla barn. De får inte läsa böcker.
          </note>
          <note>
            Det är möjligt att Elisabeth Persson tror att detta, och annat
            som hon tog upp, är gångbart bland vissa människor. Men det kan
            inte röra sig om många.
          </note>
          <note>
            Jag uppfattade det som nästintill en oförskämdhet mot många av
            oss som under större delen av vårt verksamma vuxna liv har arbetat
            för bl.a. bibliotek, för barn, för utbildning och för kvalitet
            i utbildningen. Om man läser huvudbetänkandet återfinner man allt
            det som ni anser att biblioteken skall ha. Ingegerd Sahlström
            tar upp sådant -- jag har inte fått någon bekräftelse på detta
            -- som eventuellt kan ha föreslagits i vissa kommuner.
          </note>
          <note>
            Men det har ingenting att göra med vad som står i vårt betänkande.
            I betänkandet står det ingenting om att det inte skall vara fria
            boklån, osv. De gamla principerna gäller ju fortfarande.
          </note>
          <note>
            Reservation 3 gäller vissa uppgifter för Moderna museet. Det
            står i reservationen att det kommer att ställas ökade krav på
            Statens konstmuseer för att de skall kunna leva upp till sitt
            ansvar. I år har det ju beviljats 7 milj.kr. extra, och det tyckte
            vi var bra.
          </note>
          <note>
            Men nu avser ju majoriteten att nästa gång vi står här och debatterar
            kulturutskottets förslag ta ifrån museerna 2,5 milj.kr. för att
            satsa på ett annat projekt. De två ställningstagandena går ju
            inte ihop, att ta från ett ställe och ge till ett annat och ändå
            ställa samma krav.
          </note>
          <note>
            Jag förstår att det kan vara lockande att skriva en reservation
            som reservation 8 om Dansens hus.
          </note>
          <note>
            Men innehållet i reservationen skiljer sig ju i realiteten inte
            från vad majoriteten säger. Även vi har talat om att ansvaret
            ligger hos landsting och kommun. När det gäller landstingen har
            det redan tillsatts en utredningsman.
          </note>
          <note>
            Det verkar som om man har letat efter angreppspunkter beträffande
            kulturministerns och de borgerliga ledamöternas förslag i syfte
            att kunna reservera sig.
          </note>
          <note>
            Jag tänkte till sist beröra reservation 10, medel till länskonstnärer.
            Det står i reservationen att ni vill att verksamheten skall fortsätta.
            Förra året var det faktiskt den socialdemokratiska majoriteten
            som sade att man tyvärr måste skära ned på det här området för
            att kunna hjälpa Svenska riksteatern.
          </note>
          <note>
            Detta var således ett beslut som fattades med er medverkan. Men
            nu står ni inte fast vid detta längre.
          </note>
          <note>
            Herr talman! Jag ber att få yrka bifall till utskottets hemställan
            på alla punkter.
          </note>
          <note type="speaker">
            Anf. 69 ÅKE GUSTAVSSON (s) replik:
          </note>
          <note>
            Herr talman! När det gäller ordet katastrof kan man först diskutera
            om det är ett absolut eller ett relativt begrepp. Det är relativt
            i den meningen att en katastrof för en person eller en verksamhet
            kan vara en lycka för en annan. Jag har inte använt ordet katastrof
            i dag, men kan gärna göra det. Jag hävdar att hade kulturministerns
            förslag i vad gäller
          </note>
          <note>
            Arbetets museum antagits hade det varit en katastrof inte bara
            för en hel del av de anställda, utan för hela uppbyggnaden av
            industrimuseiverksamheten. Därför blev jag mycket glad när utskottets
            majoritet, i vilken
          </note>
          <note>
            Elisabeth Fleetwood tyvärr inte ingår i det här sammanhanget,
            underkände kulturministerns förslag.
          </note>
          <note>
            När det gäller Dansens hus tror jag att det är en katastrof för
            många enskilda bildskapare. För en hel del av de 200 bildskaparna
            som inte kommer att få några jobb därför att man rycker undan
            stödet till konstnärlig utsmyckning i bostadsområdena kan det
            nog vara en katastrof. I varje fall tror jag att det blir problem
            för flera fria grupper, om man inte räknar upp anslaget som socialdemokraterna
            har föreslagit.
          </note>
          <note>
            Jag skall inte göra någon kommentar beträffande
          </note>
          <note>
            Moderna museet, eftersom jag väntar på kulturministerns redogörelse
            på den här punkten.
          </note>
          <note>
            Enligt min mening är det emellertid viktigt att man nu gör någonting
            för Moderna museet.
          </note>
          <note>
            Beträffande Dansens hus vill jag säga att det rör sig om en mer
            komplicerad fråga i den meningen att tre parter är i hög grad
            inblandade: Stockholms stad, landstinget i Stockholm och staten.
          </note>
          <note>
            Det är borgerlig majoritet på samtliga dessa, och vi har en borgerlig
            regering. Nu säger man från
          </note>
          <note>
            Stockholms läns landsting: Vi vill omförhandla avtalet. Vi kan
            inte leva upp till förpliktelserna.
          </note>
          <note>
            Jag tycker att det är en självklarhet att den överenskommelse
            som har träffats om kostnadsansvaret skall ligga fast. Det är
            en stor tillgång för Stockholms län och för Stockholms kommun
            att ha detta. Tar de inget ansvar här, kan man fråga sig vad staten
            har för anledning att ta ansvar i andra sammanhang för aktiviteter
            i
          </note>
          <note>
            Stockholm. Jag tror det tål att tänka på ytterligare en gång.
            Jag tycker att det är nödvändigt att
          </note>
          <note>
            Dansens hus kan utvecklas.
          </note>
          <note>
            En ytterligare punkt som Elisabeth Fleetwood tar upp är att hon
            är förvånad över att
          </note>
          <note>
            Socialdemokraterna nu vill ha en parlamentarisk utredning. Det
            är inte alls förvånande. Jag hänvisade i mitt anförande till det
            betänkande från
          </note>
          <note>
            1989, där det sades att ju längre vi kommer från
          </note>
          <note>
            1974 års beslut, desto mer aktuellt blir det med en utredning.
          </note>
          <note>
            Slutligen: Jag har inte snävat in utredningsuppdraget. Däremot
            har jag noga, inte minst därför att jag ser att kulturministern
            sitter i kammaren, understrukit vad det är riksdagen beställer.
            Det skall regeringen sedan effektuera.
          </note>
          <note type="speaker">
            Anf. 70 ELISABETH FLEETWOOD (m) replik:
          </note>
          <note>
            Herr talman! Katastrof kan naturligtvis vara ett relativt begrepp.
            Men vad som är farligt, Åke
          </note>
          <note>
            Gustavsson, är att använda det ordet för mycket.
          </note>
          <note>
            Då får man ingen valör i ordet till slut. Det är valören i orden
            som gör att vi förstår varandra bättre.
          </note>
          <note>
            Så till frågan om Arbetets museum, som jag inte tog upp eftersom
            frågan kommer att behandlas i ett senare betänkande. Eftersom
            Åke Gustavsson ändå nämnde det, måste jag få säga att Bengt
          </note>
          <note>
            Göransson skrev förra året att det inte är statens ansvar, utan
            att det är stiftelsens och även kommunernas ansvar. Det är av
            den anledningen som vi tycker att vi inte kan höja anslaget. Trots
            det ekonomiska läge som vi har, måste vi se till att spara pengar.
            Gör vi inte det, drabbar det all verksamhet.
          </note>
          <note>
            Det drabbar alla -- från barn som vill läsa böcker till gamla
            som behöver omvårdnad och sjuka som behöver vård.
          </note>
          <note>
            Det ekonomiska ansvaret för uppbyggnaden av ekonomin är så stort
            att vi får lov att ålägga oss viss inskränkning.
          </note>
          <note>
            Beträffande Dansens hus hoppas jag att förhandlingarna skall
            gå i lås. Jag tycker också
          </note>
          <note>
            Dansens hus är fantastiskt. Men jag tycker att det är onödigt
            att reservera sig i en situation där statsråd har tillsatt en
            utredningsman. Vi brukar ha seden att avvakta när någonting är
            under utredning.
          </note>
          <note>
            Det var inte så konstigt att förslaget om en parlamentarisk utredning
            kom nu. Ju längre vi avlägsnar oss från 1974, desto viktigare
            är det, säger
          </note>
          <note>
            Åke Gustavsson. Ja, man behövde den inte förra året. Procentuellt
            är det en liten tid som har gått från förra året till i år, jämfört
            med tiden från 1974
          </note>
          <note>
            till 1991. Tidsfaktorn kan inte ha haft någon större betydelse.
          </note>
          <note type="speaker">
            Anf. 71 ÅKE GUSTAVSSON (s) replik:
          </note>
          <note>
            Herr talman! Jag delar Elisabeth Fleetwoods uppfattning att man
            skall vara försiktig med orden.
          </note>
          <note>
            Det skall inte gå inflation i ord. Därmed behöver vi inte diskutera
            det mer.
          </note>
          <note>
            Vi återkommer till frågan om Arbetets museum, men apropå refererande
            till förra året förhåller det sig så här: Riksdagsmajoriteten,
            i vilken något av regeringspartierna då också ingick, faktiskt
            beställde en höjning av anslaget till Arbetets museum. Budgetpropositionen
            innebar en sänkning. Detta var för magstarkt för två av regeringspartierna
            att acceptera i riksdagen. Därför fick vi majoritet. Det hedrar
            uppriktigt sagt kds och
          </note>
          <note>
            Centerpartiets riksdagsledamöter att de gjorde det ställningstagandet.
          </note>
          <note>
            Det är naturligtvis alldeles riktigt att vi skall spara pengar,
            så gott det nu går. Men vi skall göra det på rätta områden. Anta
            att Anne Sörensen har rätt i sin tes, där hon säger att en satsning
            på kulturområdet är lönsam. Då är det ju rent företagskonomiskt
            vansinne för staten att inte göra det, därför att då kunde vi
            ju minska budgetunderskottet den vägen.
          </note>
          <note>
            När det gäller mer explicit Dansens hus yrkar vi bifall till
            vår motion. Överenskommelsen innebär faktiskt att staten tar på
            sig hälften av kostnaden,
          </note>
          <note>
            Stockholms landsting 25 % och Stockholms stad
          </note>
          <note>
            25 %. Det blir 100 %. Så säger Elisabeth
          </note>
          <note>
            Fleetwood att man nu skall förhandla med
          </note>
          <note>
            Stockholms landsting och Stockholms kommun.
          </note>
          <note>
            Vad vi utgår från i vår motion är att förhandlingara skall resultera
            i att det samlade offentliga stödet till
          </note>
          <note>
            Dansens hus ökar med minst 3 milj.kr. utöver vad som redovisas
            i budgeten. Att det på något sätt skulle vara otillbörligt att
            uttala en sådan åsikt om
          </note>
          <note>
            Dansens hus därför att en utredning pågår är för mig svårt att
            förstå. För dem som arbetar i Dansens hus är det helt omöjligt
            att förstå det.
          </note>
          <note type="speaker">
            Anf. 72 ELISABETH FLEETWOOD (m) replik:
          </note>
          <note>
            Herr talman! Satsning på kultur är lönsam, och därför borde vi
            satsa nu, säger Åke Gustavsson. Ja, en satsning på kulturen är
            lönsam på lång sikt. Men om man befinner sig i en ekonomisk dalsänka
            gäller det att kunna komma upp på sidorna och börja klättra uppåt
            mot ljuset igen. Vi har inte kommit dit än, men jag är övertygad
            om att vi kan göra det om den borgerliga regeringen fortsätter
            på det sätt som den har börjat. Det gäller således att komma över
            den eokonomiska tröskeln, innan man kan hitta den lönsamhet som
            Åke Gustavsson talar om.
          </note>
          <note>
            När jag hör beskrivningen här kan jag inte låta bli att påminna
            om en sak i den allmänpolitiska debatten. Ingvar Carlsson var
            uppe och talade bl.a.
          </note>
          <note>
            om duschar som var sönder i skolorna, rappning som hängde från
            taken i skolorna och ventiler som var dåliga. Det gjorde han regeringen
            ansvarig för.
          </note>
          <note>
            Ändå hade regeringen då den 12 februari suttit fyra månader.
            Jag har inte fått besked om ni kan tänka er och säga: Vårt ansvar
            är stort för de ekonomiska svårigheter som Sverige har råkat in
            i.
          </note>
          <note type="speaker">
            Anf. 73 INGEGERD SAHLSTRÖM (s) replik:
          </note>
          <note>
            Herr talman! Principen att folkbibliotekens tjänster skall vara
            avgiftsfria har länge varit allmänt vedertagen. Det är alldeles
            rätt och riktigt. Men mitt bekymmer nu är att jag har indikationer
            på att man försöker ändra på det här ute i landet. Jag betvivlar
            inte alls att Elisabeth Fleetwood personligen menar att den gamla
            principen är helt riktig. Men det som är bekymret är att partikamraterna
            ute i landet inte riktigt har samma engagemang när det gäller
            bibliotektsverksamhetens mål.
          </note>
          <note>
            Därför tycker jag det är viktigt att vi i kulturutskottet, som
            ändå värnar om biblioteken, tar en ny diskussion i frågan. Vi
            kan naturligtvis diskutera utan att begära återremiss. Då är det
            inte så mycket resultat att hoppas på, i alla fall inte nu men
            kanske i framtiden.
          </note>
          <note>
            Jag tycker att vi skall ha en diskussion nu, och därför har jag
            begärt återremiss. Jag begärde återremiss under mom. 5, men jag
            vill också begära återremiss under mom. 6, som gäller folkbibliotekens
            öppethållande.
          </note>
          <note type="speaker">
            Anf. 74 ELISABETH FLEETWOOD (m) replik:
          </note>
          <note>
            Herr talman! Till följd av en återremiss skall vi ta upp den
            här frågan igen, om yrkandet på återremiss går igenom.
          </note>
          <note>
            Det är klart att vi gärna diskuterar biblioteken, men som jag
            sade behövs det ingen återremiss för det.
          </note>
          <note>
            Det kan vi göra ändå.
          </note>
          <note>
            Här framskymtar hela tiden, framför allt kanske från Elisabeth
            Perssons sida, krav på en bibliotekslag. År efter år har faktiskt
            majoriteten av Socialdemokraterna avvisat det kravet. Jag är dock
            fullt medveten om att många övriga socialdemokrater har arbetat
            för en bibliotekslag.
          </note>
          <note>
            Den stora majoriteten har kommit fram till att det inte är bra
            med en bibliotekslag. Visserligen kommer jag naturligtvis att
            delta i arbetet att få fram en sådan lag, men jag tycker att det
            är litet farlig att på det sättet sprida oro.
          </note>
          <note>
            Jag tar för givet att de negativa reaktionerna mot en bibliotekslag
            kommer att kvarstå. Det är en metod som vi inte vill använda,
            därför att en bibliotekslag kan tvärtom skada verksamheten.
          </note>
          <note type="speaker">
            Anf. 75 INGEGERD SAHLSTRÖM (s) replik:
          </note>
          <note>
            Herr talman! Just det argument som Elisabeth
          </note>
          <note>
            Fleetwood för fram i slutet av sitt inlägg har jag tidigare kunnat
            instämma i. Men det är på grund av den rådande och den kommande
            situationen som vi anser att frågan behöver diskuteras ytterligare
            en gång.
          </note>
          <note type="speaker">
            Anf. 76 ELISABETH FLEETWOOD (m) replik:
          </note>
          <note>
            Herr talman! Jag sade ju det, Ingegerd Sahlströn, att visst kan
            vi diskutera, men återremiss: nej.
          </note>
          <note type="speaker">
            Anf. 77 ELISABETH PERSSON (v) replik:
          </note>
          <note>
            Herr talman! Elisabeth Fleetwood blir upprörd och tycker att
            jag uttrycker den oro som finns på biblioteksområdet så, att det
            blir en skymf mot alla dem som i hela sitt liv har arbetat för
            litteraturen och kulturen. Nej, jag kan garantera att det inte
            är fråga om någon skymf. I så fall skulle jag skymfa mig själv.
            I hela mitt yrkesverksamma liv har min huvuduppgift varit att
            bereda barn och ungdomar glädje att upptäcka vad litteraturen
            kan ge. Detta har jag gjort först som folkskollärare, sedan som
            svensklärare på högstadiet och slutligen genom att arbeta inom
            folkbildningen. Jag försäkrar att den oro som jag känner verkligen
            är motsatsen till en skymf mot alla de människor -- lärare, bibliotkarier,
            politiskt aktiva -- som tycker att detta är viktigt.
          </note>
          <note>
            Med risk för att bli alltför personlig vill jag ändå berätta
            hur det kom sig att mitt liv fick den vändningen. När jag var
            i tioårsåldern flyttade min familj till ett nytt område. Genom
            några kamrater fick jag tips om att det några kilometer från vårt
            hem fanns ett gammalt skolbibliotek som var öppet för allmänheten
            och som också hade en vuxenavdelning. I mitt hem hade vi ungefär
            tio böcker: ett uppslagsverk och det vanliga sortimentet. Så detta
            med litteratur var därför för mig en exklusivitet. Via detta bibliotek
            och via en bibliotekarie som var helt fantastisk i sitt sätt att
            vara mot oss barn öppnades en fullständigt förtrollande och ny
            värld för mig. Jag hade nog inte blivit svensklärare om inte denna
            bibliotekarie, som under många år stod för min litterära skolning,
            hade funnits. Jag var bara en liten jänta då, när hon visade på
            böckernas värld, inte bara för mig utan för alla barn i området.
          </note>
          <note>
            Jag vet alltså i märgen vad ett filialbibliotek kan betyda. Jag
            vet också att en majoriteten av Sveriges barn har dess värre inte
            fått den här möjligheten, på grund av att kommunerna inte har
            råd med filialbibliotek, bokinköp, biblioteksöppethållande och
            inte med kunnig och utbildad personal.
          </note>
          <note>
            Jag tycker att vi tillsammans borde verka för att situationen
            skall bli annorlunda. Många ledande moderata kommunalpolitiker
            har dess värre inte
          </note>
          <note>
            Elisabeth Fleetwoods engagemang i den här frågan.
          </note>
          <note type="speaker">
            Anf. 78 ELISABETH FLEETWOOD (m) replik:
          </note>
          <note>
            Herr talman! Jag är helt övertygad om att Elisabeth
          </note>
          <note>
            Persson har missuppfattat det som jag sade. Jag sade att jag
            uppfattade det som en skymf mot dem av oss som är motståndare
            till en bibliotekslag, när man sade att det behövs en sådan.
          </note>
          <note>
            Elisabeth Persson sade att vi inte skulle bry oss om att alla
            barn inte får låna böcker eller höra sagor om det blir en ny situation.
            Det bryr vi oss visst om. Det finns inte någon av oss som inte
            anser att det är bra för barn att höra sagor. Jag minns när jag
            själv som sjuåring, när jag började skolan, fick gå till filialbiblioteket
            i Ålsten. Fortfarande kan jag minnas doften när man kom in i bibliteket
            av den bindning som böckerna hade på den tiden.
          </note>
          <note>
            Böckerna var inbundna med mörkröd rygg på den tiden, om ni kommer
            i håg det -- det är det nog många här som gör trots allt. Det
            var härligt.
          </note>
          <note>
            Böckerna öppnade en helt ny värld, och det tror jag att vi är
            eniga om, Elisabeth Persson.
          </note>
          <note>
            När jag kom med i biblioteksnämnden i Stockholm hade jag förmånen
            att få sitta i stadsbibliotekets sagogrotta och lyssna när Elsa
            Olenius -- som jag tror att många av er kommer i håg -- och Astrid
          </note>
          <note>
            Lindgren läste sagor för en 30--40 barn som satt på golvet framför
            dem. Trots att jag var vuxen var det underbara stunder.
          </note>
          <note>
            Böckerna betyder förfärligt mycket. Säg inte att inte också vi
            har respekt för vad barn behöver, för böcker, för att så många
            som möjligt skall kunna utnyttja boken, eftersom den är det främsta
            medlet att nå kunskap och kultur på alla områden. Man kan t.o.m.
            få tillgång till musik genom böcker. Som jag uppfattar det är
            boken det som vi främst bör satsa på för att ge människor alla
            möjliga arter av upplevelser.
          </note>
          <note type="speaker">
            Anf. 79 ELISABETH PERSSON (v) replik:
          </note>
          <note>
            Herr talman! När vi nu har den här upplevelsen gemensam, borde
            vi inte då också fundera över varför inte Sara i Nyköping, Peter
            i Malmö eller
          </note>
          <note>
            Lasse i Söderköping skall kunna få del av böckernas värld. Varför
            skall vi förmena dem det som vi själva betraktar som livsavgörande
            och nödvändigt? Hur kan vi tillsammans förhindra att den kulturpolitik
            som nu förs leder till att allt färre barn och ungdomar också
            får vara med om det fantastiska mötet med litteratur, konst och
            kultur över huvud taget?
          </note>
          <note>
            Den viktiga och helt avgörande uppgiften för oss borde vara att
            se till att kulturen inte begränsas till en liten exklusiv grupp,
            vars föräldrar har råd att betala -- eller som Ingegärd Sahlström
            beskrev det:
          </note>
          <note>
            kan åka gräddfilen in till boklånedisken på biblioteken i Malmö.
            Vad vill Elisabeth Fleetwood vara med och göra för att biblioteken
            och litteraturen även i fortsättningen skall vara tillgängliga
            för alla människor? Vi kan kanske börja med att föra diskussionen
            i utskottet, när vi har återremitterat biblioteksfrågorna.
          </note>
          <note type="speaker">
            Anf. 80 ELISABETH FLEETWOOD (m) replik:
          </note>
          <note>
            Herr talman! Det är väl inte någon som vill förmena vare sig
            Lasse, Pelle, Göran, Anna eller Petra böcker. Det är vi överens
            om. Jag tycker därför att det är onödigt med sådana slängar som
            Elisabeth
          </note>
          <note>
            Persson delar ut.
          </note>
          <note>
            Varför vill vi då inte ha lagstiftning? Jo, för att vi inte tror
            på lagstiftning. I
          </note>
          <note>
            folkbiblioteksutredningen var vi ganska så eniga om att en lagstiftning
            kunde tendera -- vilket har visat sig på många områden -- att
            bli en minimilagstiftning. Då kan kommunerna säga: Nu har vi nått
            den gräns som är den nödvändiga, så nu behöver vi inte gå längre.
          </note>
          <note>
            Det är därför, Elisabeth Persson, som vi inte tror på lagstiftning.
            Däremot tror vi på utbildning och på en bättre skola. Vi hoppas
            att alla svenska barn skall kunna gå i den allra bästa skolan.
            Om skolan och utbildningen är bra och innehåller information om
            böckernas värde, kan jag garantera att barnen fortsätter att läsa.
            Har man kunskaper, kan man också ställa krav på verksamheten.
            Om väljarna --
          </note>
          <note>
            konsumenter av böcker, läsarna -- ställer krav, då behövs inte
            heller någon lagstiftning.
          </note>
          <note>
            Andre vice talmannen anmälde att Elisabeth
          </note>
          <note>
            Persson anhållit att till protokollet få antecknat att hon inte
            ägde rätt till ytterligare replik.
          </note>
          <note type="speaker">
            Anf. 81 ROSE-MARIE FREBRAN (kds):
          </note>
          <note>
            Herr talman! I ett mycket kärvt läge med stora ekonomiska bekymmer,
            då mångmiljardbesparingar i statsbudgeten måste göras av statsfinansiella
            skäl, har regeringen lyckats freda kulturen. Totalt sett ökar
            kulturbudgeten med ett antal miljoner. Detta gläder naturligtvis
            en kulturpolitiker.
          </note>
          <note>
            Kulturens andel av den totala statsbudgeten är otvivelaktigt
            mycket liten. Det är glädjande att hela regeringen tycks inse
            att besparingar på detta område skulle ge så litet att nyttan
            aldrig skulle kunna uppväga de negativa kulturpolitiska följderna.
          </note>
          <note>
            Kulturministern har också gjort värdefulla uttalanden i detta
            sammanhang och faktiskt uppmanat kommunalpolitikerna att se regeringens
            prioriteringar som en ledstjärna när de själva måste göra prioriteringar.
          </note>
          <note>
            Herr talman! De kulturärenden som avgörs i dag kännetecknas av
            stor samstämmighet. Endast till ett av betänkandena har det fogats
            reservationer, nämligen till KrU18. Trots dessa reservationer
            finns det en samsyn som tar sig viktiga uttryck. Jag tänker då
            främst på det enhälliga förslaget att det skall tillsättas en
            kulturpolitisk utredning.
          </note>
          <note>
            Med tanke på att de kulturpolitiska målen fastställdes för 18
            år sedan är det hög tid att utvärdera hur de har uppfyllts. Frågan
            om komplettering av målen har också varit aktuell vid ett flertal
            tillfällen. Vi kristdemokrater har i vårt kulturpolitiska handlingsprogram
            tagit upp två viktiga kompletterande mål. Vi menar att kulturpolitiken
            skall främja kvalitet samt bereda kulturarbetarna rimliga arbetsvillkor.
          </note>
          <note>
            Jan-Erik Wikström framförde i sitt inledningsanförande kravet
            på ett särskilt inkomstskatteslag för kulturskapare, Min partiordförande
            Alf Svensson motionerade under sin riksdagsperiod på 80-talet
            om just detta. Själv framförde jag samma krav i en motion under
            den allmänna motionstiden. Jag hoppas att ytterligare partier
            skall sluta upp kring detta krav. Det skulle betyda mycket för
            de fria kulturskaparna.
          </note>
          <note>
            Frågan om tillgänglighet och deltagande är mycket betydelsefull.
            En förutsättning för de mångas deltagande i kulturlivet är att
            det är lätt tillgängligt.
          </note>
          <note>
            Detta kräver en framsynt planering. Yttre faktorer som stadsplanering,
            tolk- och ledsagarservice, informationsspridning m.m. måste erhålla
            offentligt stöd och resurser, så att de kan utformas för alla
            människors behov. Detta är i synnerhet viktigt för människor med
            olika handikapp.
          </note>
          <note>
            Människors kulturvanor grundläggs tidigt i livet.
          </note>
          <note>
            För att nå ett väsentligt högre kulturdeltagande än i dag måste
            kulturtörst skapas tidigt i barnens liv.
          </note>
          <note>
            Insatser för barn och ungdom är därför av central betydelse.
            Förutom kulturella kontakter i förskola och skola är kulturinstitutionernas
            barn- och ungdomsverksamhet viktig. Dessa institutioner kan mycket
            väl komma att behöva omfördela resurser till förmån för barn och
            ungdom.
          </note>
          <note>
            Herr talman! Många kulturpolitiker, kulturskapare och andra kulturengagerade
            människor ute i landet är oroade av kommunalekonomiska kommitténs
            förslag att låta det statliga kulturstödet ingå i den gemensamma
            påsen. Jag vill uttala mitt stöd för uppfattningen att de grundbelopp
            som ges till den regionala kulturen även fortsättningsvis skall
            specialdestineras.
          </note>
          <note>
            Det finns oro även inom andra kulturområden på det kommunala
            planet. Det gäller t.ex. risken att den allmänt godtagna principen
            att boklån vid de allmänna folkbiblioteken skall vara kostnadsfria
            kan komma att ifrågasättas. De flesta ledamöter i utskottet stöder
            helhjärtat principen, men jag anser inte att det viktiga är att
            upplysa regeringen om det genom ett tillkännagivande -- det känner
            regeringen redan till. Det är snarare våra partikolleger ute i
            kommunerna som behöver påminnas om vikten av denna princip.
          </note>
          <note>
            Att bok- och tidskriftslån skall vara avgiftsfria är en demokratifråga.
            Avgiftsfriheten är en förutsättning för en öppen debatt och för
            en fri opinionsbildning.
          </note>
          <note>
            Det är också en fråga om lättillgänglighet och social rättvisa.
          </note>
          <note>
            Herr talman! Jag vill kommentera ett anslag som ett enigt utskott
            står bakom. Det gäller bidraget till samisk kultur. Regeringen
            har glädjande nog föreslagit en kraftig ökning av anslaget till
            samefondens kulturdelegation. Detta kommer att öka delegationens
            möjligheter att bevilja bidrag för bl.a. teaterverksamhet.
          </note>
          <note>
            Vi kristdemokrater stöder helhjärtat denna ökade satsning på
            samisk kultur. Den samiska minoriteten har i egenskap av ursprungsbefolkning
            en unik ställning. Därför har det svenska samhället ett stort
            ansvar att i samarbete med samerna kraftfullt verka för att den
            samiska kulturen skall kunna leva vidare och utvecklas.
          </note>
          <note>
            Herr talman! Jag yrkar bifall till kulturutskottets hemställan
            i dess helhet i samtliga betänkanden.
          </note>
          <note type="speaker">
            Anf. 82 STINA ELIASSON (c):
          </note>
          <note>
            Herr talman! Kulturlivet i alla dess variationer och med alla
            traditioner är av grundläggande betydelse för vårt samhälle och
            för att vi skall fungera bra tillsammans.
          </note>
          <note>
            Inom den svenska kulturpolitiken framstår 1974 års kulturpolitiska
            beslut som en milstolpe. Beslutet föregicks av omfattande förberedelser
            som var väl förankrade politiskt. Även Kultur- och
          </note>
          <note>
            Folkrörelse-Sverige gav de föreslagna målen ett brett stöd.
          </note>
          <note>
            Vi i Centern anser att målen alltjämt är giltiga.
          </note>
          <note>
            Målen finns refererade i utskottsbetänkandet
          </note>
          <note>
            KrU18 på s. 6, och jag hänvisar till den sammanställningen. Vad
            som närmast bör göras är en samlad utvärdering av hur de olika
            målen har uppnåtts. Vi i Centern tror att en utvärdering i allt
            väsentligt kommer att visa att målsättningarna står sig. Däremot
            anser vi att medlen inom flera centrala avsnitt måste förnyas
            och kanske kompletteras. Det gäller bl.a. insatser för att nå
            decentraliseringsmålet.
          </note>
          <note>
            Centern har under en lång följd av år försökt få till stånd en
            samlad utvärdering av hur de olika målen uppnåtts. Nu finns äntligen
            ett förslag från ett enigt utskott som går i vår riktning, och
            det hälsar jag med tillfredsställelse. Det är bra att utskottet
            också uttalar sin mening om att utredningen bör vara parlamentarisk.
          </note>
          <note>
            Jag konstaterar också att Socialdemokraterna behövde komma i
            opposition för att inse att det är nödvändigt med en utvärdering
            av hur de olika målen har uppnåtts.
          </note>
          <note>
            I fyra punkter anger utskottet vilka uppgifter en kulturpolitisk
            utredning bör ha. I en av punkterna tas frågan upp om särskilda
            statliga insatser bör göras för att främja tillkomsten av kulturella
            centra i landet. Detta bör prövas med utgångspunkt i decentraliseringsmålet.
          </note>
          <note>
            På många håll i vårt land förs diskussioner just om kulturella
            centra. Jag väljer att uppehålla mig vid denna punkt. Här har
            man särskilt från länsmuseihåll börjat arbeta bl.a. för att s.k.
            visitors center skapas inom ett län. Där skulle de egna länsinnevånarna,
            liksom förstås alla som kommer tillresande, kunna få uppgifter,
            ledning och förslag på vad länet har att bjuda på, inte minst
            när det gäller den regionala kulturen. Det gäller att ''hitta
            profilen'', som bl.a. Ingemar Lidman, Svenska turistföreningen
            säger.
          </note>
          <note>
            Länsmuseerna är faktiskt viktiga kulturcentra, som man måste
            bygga vidare på. Därför är principen med grundbelopp så viktig.
            Det är nödvändigt att de regionala kulturinstitutionernas bidrag
            inte hamnar i den gemensamma kommunalekonomiska påsen. Det har
            redan nämnts tidigare av någon.
          </note>
          <note>
            Det är inte särskilt bra om varje region nöjer sig med att på
            varje enskilt kulturområde erbjuda en blek avbild av storstadskulturen.
            Kultur är också en möjlighet för olika delar av vårt land att
            synas utåt och att arbeta med och för det område man är bäst på.
            Att bygga upp kulturella centra ute i landet kan ju faktiskt innebära
            att det som är speciellt för den lokala kulturen främjas först.
          </note>
          <note>
            Herr talman! Under kampanjen Hela Sverige skall leva visade det
            sig att man på många håll i vårt land började att samlas kring
            en kulturell gemensamhet.
          </note>
          <note>
            Det kunde vara ett bygdespel, en renovering och upprustning av
            en nedgången samlingslokal i bygden, en satsning på en gemensam
            bakstuga eller något liknande. Sedan har idéer om utveckling av
            olika delar i det egna närområdet kommit slag i slag. Det har
            ordnats med t.ex. barnomsorgs- och äldreomsorgskooperativ, uthyrningsstugor
            osv.
          </note>
          <note>
            Kulturen har fungerat som utvecklingsfaktor, och vi har fått
            bevis på att kulturen är en regionalpolitisk resurs och också
            en lokaliseringsfaktor. Så viktig är kulturpolitiken, och så lönsam
            är kulturen.
          </note>
          <note>
            Det är med kulturpolitiken som med regionalpolitiken i övrigt.
            Syftet är att få människorna att stanna, att få dem att våga skapa
            sig en framtid i hembygden och att fylla dem med tillförsikt och
            känsla för var de hör hemma. Utan tvivel spelar också sockenkyrkan
            och allt vad den står för en stor och viktig roll. I socknarna
            finns ett engagemang och en uppslutning kring bygdens kyrka, som
            går vida utöver det rent kyrkliga.
          </note>
          <note>
            Målet för kulturpolitiken i ett regionalpolitiskt sammanhang
            bör enligt min och Centerns mening vara att skapa gemenskap, självkänsla
            och kreativitet. Jag förutsätter att den kommande utredningen
            beaktar kulturen också som en regionalpolitisk resurs.
          </note>
          <note>
            Samhället måste ge förutsättningar för variation och mångfald
            inom kulturyttringarna. Samhället har ett betydande ansvar för
            att kulturarvet kan föras vidare. Genom att känna och förstå det
            förflutna blir vi rustade att möta framtiden.
          </note>
          <note>
            Herr talman! Jag yrkar bifall till hemställan i utskottsbetänkandet.
          </note>
          <note type="speaker">
            Anf. 83 ÅKE GUSTAVSSON (s) replik:
          </note>
          <note>
            Herr talman! Stina Eliasson berörde utredningen och säger att
            det är möjligt att Socialdemokraterna behövde komma i oppositionsställning
            för att det skulle bli en utredning. Det är möjligt att hon har
            rätt. I vart fall berodde det inte på att Centern kom i regeringsställning,
            eftersom det var oppositionen som drev frågan i utskottet.
          </note>
          <note type="speaker">
            Anf. 84 STINA ELISASSON (c) replik:
          </note>
          <note>
            Herr talman! Det var trevligt att höra att jag har rätt. Jag
            har nämligen rätt.
          </note>
          <note>
            Anf. 85 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Vid en diskussion om kulturens ställning är den
            syn man själv har när det gäller kulturen central.
          </note>
          <note>
            Kulturen spelar i dag en central roll i en mängd av de viktiga
            frågor som står på dagordningen i den allmänna debatten och i
            olika beslutande offentliga organ. Det handlar om att hantera
            den kärva ekonomin, behovet av att effektivisera och förnya den
            offentliga sektorn, närmandet till Europa och om synen på skapandets
            villkor över huvud taget i vårt samhälle.
          </note>
          <note>
            Kulturen spelar också en viktig roll när det gäller det mångkulturella
            samhället. Vi ser en rotlöshet och en bristande förankring i vårt
            gemensamma kulturarv. Vi ser också en ökande medvetenhet om bildningens
            betydelse och om behovet av en god kvalitet i utbildningen.
          </note>
          <note>
            Kultur och bildning, även sett i en snävare bemärkelse, har ett
            egenvärde i sig. Det är ingenting som man kan använda bara som
            ett dragspel i budgetmanglingar, och det är inte bara något som
            man utövar på söndagarna, håller fina anföranden om eller använder
            som guldkant vid möten och sammankomster eller som är hänvisat
            till tidningarnas kultursidor.
          </note>
          <note>
            Bildning och kultur handlar om att få perspektiv på tillvaron
            och att förstå sammanhang -- varifrån vi kommer, var vi befinner
            oss. Med den samlade kunskapen kan vi hantera framtiden. Det handlar
            om att ifrågasätta, men också om att roa och oroa och att roas
            eller oroas. Det handlar om att gestalta och skapa för framtiden,
            men också om att bevara och vårda ett arv.
          </note>
          <note>
            Ett land utan en högtstående kultur saknar själ.
          </note>
          <note>
            Med den synen på kulturens roll i samhällsbyggandet går det inte
            bara att snegla på olika budgetposter i de offentliga budgetarna
            eller olika mål för hur pengarna skall fördelas när man skall
            ta temperaturen på kulturklimatet i ett land.
          </note>
          <note>
            Stora delar av kulturen skapas och avnjuts på marknaden. Det
            handlar mycket om musiken, litteraturen, filmen och konsten. Om
            vi utgår från ett vidare kulturbegrepp, sociologiskt eller antropologiskt,
            som handlar om våra traditioner, seder och bruk, är det något
            som växer fram utanför den politiska sfärens beslutskrets. Så
            är det, och så bör det också vara.
          </note>
          <note>
            Kultur är också i högsta grad individuell.
          </note>
          <note>
            Skapandets dynamik och våndor är knutna till individen själv.
            Även upplevelser av olika kulturyttringar kan vara oerhört individuella.
          </note>
          <note>
            Det här betyder inte att jag underskattar vad kulturpolitiken
            kan betyda för kulturen. Tvärtom!
          </note>
          <note>
            Den har stor betydelse, men är inte allenarådande.
          </note>
          <note>
            Vår kulturattaché i Helsingfors, Thomas
          </note>
          <note>
            Henrikson, säger: ''Utan kulturpolitik, ingen kultur. Bara kulturpolitik,
            ingen kultur.'' I övrigt vill jag instämma i Jan-Erik Wikströms
            deklaration om professionalism och kvalitet i kulturen.
          </note>
          <note>
            De signaler som regeringen har velat ge i kulturbudgeten är att
            det är viktigt att satsa på kultur även i ekonomiskt kärva tider.
            Trots behovet av en nödvändig sanering av svensk ekonomi och kraftiga
            ingrepp i de offentliga budgetarna, har reformer föreslagits på
            en rad områden.
          </note>
          <note>
            Det handlade om förstärkningar av både nationella och regionala
            institutioner, om konstnärsstipendier, museer, fria grupper, osv.
          </note>
          <note>
            osv., och reaktionerna har vi kunnat notera. Jag tror att reaktionerna
            kom efter det att många hade insett att det ekonomiska läget var
            kärvt och inte hade så stora förväntningar. De blev djupt överraskade
            av att det var möjligt för politiker att också göra prioriteringar.
          </note>
          <note>
            Den andra signalen som jag skulle vilja ge här nu är att regeringen
            i dag har enats om att det inte skall bli någonting av med att
            avskaffa de riktade kulturbidragen till de lokala och regionala
            kulturinstitutionerna, så som den kommunalekonomiska utredningen
            hade föreslagit. Samtliga riktade bidrag blir kvar som stöd och
            stimulans och med det krav på motprestation som finns inbyggt
            i systemet.
          </note>
          <note>
            Jag har noterat en liten passus i utskottets betänkande om just
            kommunalekonomiska utredningens förslag, och även om det utskottet
            säger inte kopplats till något tillkännagivande till regeringen
            så har regeringen redan effektuerat utskottets önskemål.
          </note>
          <note>
            Elisabeth Persson frågade hur mycket vi diskuterar kultur på
            regeringens sammanträden. Jag tycker att det är en ganska ointressant
            fråga. Det viktiga är hur regeringen handlar. Jag tycker att regeringen
            i handling gång på gång visar vilken central roll som man ger
            kulturen även när det är kärvt i ekonomin.
          </note>
          <note>
            Det var inget pressmeddelande som ledde fram till jublet dagarna
            efter det att kulturbudgeten hade lagts fram. Det fanns nämligen
            inget separat pressmeddelande över huvud taget, utan det var naturligtvis
            kulturskaparna som själva förstod att uppskatta det handfasta
            beslutet och de pengar som de får tillgång till för att på ett
            bra sätt fortsätta att skapa kultur för oss amatörer.
          </note>
          <note>
            För närvarande pågår det, som alla kan notera, en animerad debatt
            om kommunernas ansvar för kulturen. Mitt budskap har varit och
            är att kulturen utgör en liten del av de kommunala budgetarna
            och att även små bidrag kan betyda oerhört mycket.
          </note>
          <note>
            Även om kommunerna skulle till stora delar skära bort kulturanslagen
            eller helt ta bort dem, står kommunerna ändå efter en sådan operation
            kvar med sina ekonomiska problem.
          </note>
          <note>
            Fördröjningen under hela 80-talet med att ta itu med förnyelsen
            och förändringen ute i kommunerna skapar nu de stora problem som
            kommunerna har att handskas med. Det har blivit nödvändigt i en
            lågkonjunktur att också vidta stora strukturella förändringar.
            Tänk, om de förändringarna i stället hade kommit under den mycket
            långa och fantastiska högkonjunktur som vi hade under 80-talet!
            Så mycket enklare det hade blivit.
          </note>
          <note>
            Jag tillhör de första som ställer sig upp och vill ge stöd åt
            de kommunala politiker som nu tar itu med att sanera den kommunala
            ekonomin. Men då handlar det också om att göra prioriteringar,
            och där förlitar jag mig i hög grad på styrkan i de argument som
            de som är intresserade av och som driver kulturfrågorna har att
            framföra.
          </note>
          <note>
            Jag förlitar mig också på medborgarnas engagemang för sina lokala
            bibliotek, som spelar en så oerhört stor roll för bildning och
            kunskap och inte minst för barns möte med litteraturen. Här vill
            jag peka på att de bidrag som går till länsbiblioteken -- och
            som kommunalekonomiska utredningen hade föreslagit skulle försvinna
            --
          </note>
          <note>
            utgör ett väsentligt stöd åt de små biblioteken, inte minst i
            glesbygderna.
          </note>
          <note type="speaker">
            Anf. 86 ELISABETH PERSSON (v) replik:
          </note>
          <note>
            Herr talman -- och kulturministern! Det mest intressanta är inte
            hur många minuter regeringen diskuterar kulturen på sina sammanträden,
            utan det är naturligtvis hur regeringen handlar. Det tycker jag
            också. Men jag tycker inte att regeringen har visat så särskilt
            mycket handlingskraft just i kulturfrågor, och det kan kanske
            bero på att kulturfrågorna inte diskuteras på regeringssammanträdena.
            Jag vet inte.
          </note>
          <note>
            Vad beträffar recensionerna av kulturbudgeten vill jag påstå
            att kulturministern har helt fel. Det var inte kulturskaparna
            som jublade efter kulturbudgetens offentliggörande, utan det var
            några journalister som tyckte att de borde göra det.
          </note>
          <note>
            Kulturskaparna har tvärtom varit upprörda och bekymrade på grund
            av en rad punkter i budgeten, exempelvis de bildkonstnärer som
            i framtiden inte kommer att kunna få några uppdrag för förskönande
            av bostadsområden. De fria kulturarbetarna, vars verksamhetsområde
            begränsas, är också bekymrade, likaså bibliotekarier i skolor
            och ute på landet som sysslar med att försöka sprida litteratur
            till människor. De såg inte någon ljusning i och med kulturpropositionen.
          </note>
          <note>
            Väldigt mycket av det som kulturministern sade nu kan jag skriva
            under på. Jag bara saknar ett perspektiv, och det är just detta
            att kulturen aldrig kan reduceras till att bli enbart någonting
            som vi vanliga människor kan konsumera. Jag skall försöka att
            ytterligare en gång precisera vad jag menar. Jag försökte förklara
            det för Jan-Erik
          </note>
          <note>
            Wikström, men jag kanske aldrig lyckas övertyga en folkpartist
            om vad det jag har att säga går ut på.
          </note>
          <note>
            Jag skall i alla fall göra ett försök.
          </note>
          <note>
            Varför har bildkonstnärer i det här landet så oerhört svårt att
            försörja sig? Jo, naturligtvis därför att så få människor vill
            köpa deras verk. Kanske måste det startas kommunala bildskolor,
            eller vad vi skall kalla det, för att människor tidigt i livet
            skall vänja sig vid att betrakta den konstnärliga bilden som viktig,
            som attraktiv och åtråvärd.
          </note>
          <note>
            Kanske är det där man måste starta för att slippa omvägen att
            via statliga stipendier hålla ett fåtal bildkonstnärer under armarna,
            så att de kan leva ovanför svältnivån. Kanske kan man ändra på
            dagens situation genom att verka för att skapa ett behov av kultur,
            i det här fallet bildkonst. Det perspektivet saknar jag nästan
            alltid i borgerlig kulturpolitik och också i folkpartistisk kulturpolitik.
          </note>
          <note>
            Anf. 87 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Skapandets villkor är ett mycket viktigt inslag
            inte bara i liberal kulturpolitik utan i hela synen på människan.
            Skapande människor får extra kraft att klara påfrestningar men
            också att över huvud taget leva vidare på ett gott sätt.
          </note>
          <note>
            Min enda kommentar i övrigt till det senaste inlägget är att
            jag tror att Elisabeth Persson gick miste om ett inslag i TV där
            man bl.a. kunde få se
          </note>
          <note>
            Elisabeth Söderström sjunga lovsånger över regeringens kulturpolitik.
            Jag tror att det är första gången i historien som det har hänt.
            Att kalla
          </note>
          <note>
            Elisabeth Söderström för journalist och inte kulturskapare tycker
            jag nog går utöver det vanliga.
          </note>
          <note type="speaker">
            Anf. 88 ELISABETH PERSSON (v) replik:
          </note>
          <note>
            Herr talman! Att Elisabeth Söderström är entusiastisk kanske
            kan bero på att ett av hennes viktigaste verksamhetsfält är Operan,
            som tillhör de institutioner som har fått en kraftig och välbehövlig
            förstärkning i kulturpropositionen. Så att Elisabeth Söderström
            inte är missnöjd har jag stor förståelse för. Jag tycker att det
            skulle vara märkligt om hon var det.
          </note>
          <note>
            Alla andra kulturskapare och konstnärer vars arbetsfält inte
            är Dramaten eller Operan eller någon av de andra stora institutionerna
            kommer att få fortsätta sitt konstnärliga liv under mycket osäkra
            former. Det är alla dessa jag tänker på och ömmar för.
          </note>
          <note>
            Birgit Friggebo talar, tycker jag, väldigt trevligt och bra och
            framsynt om kulturens betydelse, men jag frågade också i mitt
            huvudanförande: Är inte kulturministern orolig för att det är
            så få människor som får vara med om det här spännande, att roas
            och oroas, att växa och att skapa?
          </note>
          <note>
            Jag är väldigt orolig för att kultur och konst är något som kommer
            att bli förbehållet en liten elit i det här landet, inte bara
            när det gäller själva kulturskapandet utan också som kulturkonsumenter,
            att det blir en liten exklusiv grupp som får ta del av allt och
            vara med om det som vi uppenbarligen är helt överens om -- det
            betydelsefulla, fantastiska och fullständigt livsnödvändiga som
            kultur utgör.
          </note>
          <note>
            Delar kulturministern min oro för att kulturen blir ett privilegium
            för ett fåtal?
          </note>
          <note>
            Anf. 89 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag är inte den som i första hand går omkring och
            oroar mig, för då får man inte särskilt mycket gjort, utan vad
            man måste göra är att ge människor en önskan om att få uppleva
            kulturen, uppleva vad bildning innebär. Då skall man inte säga
            åt folk: En ann' är så god som en ann', så gå på det här och titta
            bara!
          </note>
          <note>
            Det är en utmaning för människor att ta till sig kultur av olika
            slag. Det är ibland ett arbete att kunna förstå och ta till sig,
            se sammanhang och få estetiska upplevelser. Då kan man inte bara
            släta ut och säga: Gå och titta, det här är för kollektivet!
          </note>
          <note>
            Detta är djupt individuella upplevelser, och då måste man tala
            om detta, om skapandet och individen och förhållandet där emellan
            och också om upplevelsen av olika kulturyttringar och om bildningens
            betydelse. Man skall då inte kallas för klasskämpe, om man börjar
            tala om högkultur och bildning och de krafter som det sätter i
            gång och som också kan breddas ut till allt fler människor, någonting
            som man under de senaste decennierna över huvud taget inte har
            fått nämna om här i
          </note>
          <note>
            Sverige.
          </note>
          <note>
            Det är den smaken, den utmaningen, som vi skall ge inte minst
            våra ungdomar och våra barn inför framtiden och som nästan en
            hel generation har varit undantagen från i den utslätning och
            kollektivisering som vi har sett så mycket av i vårt samhälle
            under senare decennier.
          </note>
          <note>
            Andre vice talmannen anmälde att Elisabeth
          </note>
          <note>
            Persson anhållit att till protokollet få antecknat att hon inte
            ägde rätt till ytterligare replik.
          </note>
          <note type="speaker">
            Anf. 90 ÅKE GUSTAVSSON (s) replik:
          </note>
          <note>
            Herr talman! Efter att ha lyssnat till Birgit
          </note>
          <note>
            Friggebos välskrivna anförande vill jag gärna kommentera några
            punkter i det.
          </note>
          <note>
            Fru Friggebo säger -- och jag utgår ifrån att hon talar på regeringens
            vägnar -- att det nu inte är aktuellt att avskaffa de riktade
            bidragen. Jag tolkar det så att den stridsfrågan därmed kan vara
            avklarad, och jag tror att många drar en suck av lättnad över
            att regeringen inte längre överväger att avskaffa dessa bidrag.
          </note>
          <note>
            Sedan säger Birgit Friggebo att kultur har ett värde i sig och
            inte är något som man använder som ett dragspel i budgetmanglingar.
            Det gläder mig om kulturministern har den synen, därför att då
            förstår jag att vi kan se fram emot att det blir ytterligare påslag
            på kulturens område, eftersom kulturministern i nästa mening säger
            att det är viktigt att satsa på kultur i ekonomiskt kärva tider.
          </note>
          <note>
            Det är en ekonomiskt mycket kärv tid nu. Jag vill inte gå in
            på diskussionen om vad det beror på, utan den debatten får föras
            av ledamöterna i finansutskottet och skatteutskottet.
          </note>
          <note>
            Det är då rimligt att utgå ifrån att det kommer att bli ganska
            hyggliga påslag i kompletteringspropositionen, och det vore mycket
            intressant för kammaren att få höra vilka stora satsningar som
            regeringen avser att göra på kulturens område, eftersom det är
            viktigt att satsa på kultur i ekonomiskt kärva tider.
          </note>
          <note>
            Jag ställde en enda fråga till Birgit Friggebo. Jag får väl respektera
            att hon efter sitt monumentala anförande inte ansåg att en sådan
            fråga som fortsatt projektering av ett nytt modernt museum hörde
            hemma i det sammanhanget. Jag vill dock nu upprepa min fråga och
            hoppas på ett någorlunda konkret svar: När kommer regeringen att
            offentliggöra ett uppdrag för fortsatt projektering av ett nytt
            modernt museum?
          </note>
          <note>
            Anf. 91 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! I dag diskuterar vi delar av den budget som skall
            gälla fr.o.m. den 1 juli 1992 t.o.m.
          </note>
          <note>
            den 30 juni 1993. Åke Gustavsson vill föra en diskussion om vad
            som skall hända om ytterligare något år.
          </note>
          <note>
            Självfallet är det min förhoppning att vi skall kunna stoppa
            igen ytterligare några av de hål som fanns när vi tillträdde,
            men det ligger inget löfte i det.
          </note>
          <note>
            Man kan inte bara överlåta en ekonomisk diskussion och en sanering
            av svensk ekonomi till finansutskottet, eftersom detta hänger
            ihop. Om vi inte får stöd i riksdagen för de många förslag som
            innebär omprioriteringar, besparingar och förändringar i många
            stödsystem för att sanera svensk ekonomi, blir utrymmet för att
            göra stora satsningar också inom kulturen mindre.
          </note>
          <note>
            Jag ber om ursäkt för att jag inte svarade på frågan om Moderna
            museet. Det berodde på att taletiden var ute när jag skulle börja
            göra det. Jag hyser liksom Åke Gustavsson ett varmt intresse för
            att vi skall kunna få ett nytt modernt museum. Men Åke
          </note>
          <note>
            Gustavsson beskrev också med vilken handlingskraft den socialdemokratiska
            regeringen hade gått till väga. Det är litet lustigt att denna
            handlingskraft inte räckte till -- eller kanske var det en lapsus
            -- för att också lösa finansieringsfrågan.
          </note>
          <note>
            Man gav ett uppdrag till en grupp att komma med ett förslag om
            en arkitekttävling och till hur finansieringsfrågan skulle lösas.
            Denna grupp har inte lagt fram något förslag, och vi hittade inte
            heller några förslag i den gamla socialdemokratiska regeringens
            byrålådor.
          </note>
          <note>
            Låt mig bara säga att jag är djupt engagerad i denna fråga och
            skall göra vad jag kan för att den skall få en lyckosam lösning.
          </note>
          <note type="speaker">
            Anf. 92 ÅKE GUSTAVSSON (s) replik:
          </note>
          <note>
            Herr talman! Kulturministern tror att jag för en diskussion om
            vad som skall hända flera år framöver och begär besked av regeringen
            om det.
          </note>
          <note>
            Jag ställde en fråga om kompletteringspropositionen, som skall
            läggas fram inom loppet av någon vecka. Jag får väl acceptera
            att kulturministern sitter i svåra förhandlingar och med kraft
            mot finansministern hävdar att kulturen minsann inte får användas
            som dragspel i budgetförhandlingarna. Jag antar att det är precis
            det som nu händer.
          </note>
          <note>
            Det är rörande och glädjande att kulturministern hyser varmt
            intresse för att man nu skall få projekteringstillstånd för Moderna
            museet. Men det handlar här inte om något på flera års sikt.
          </note>
          <note>
            Jag skröt för övrigt inte om någon handlingskraft från Socialdemokraternas
            sida. Det är bara att konstatera att tidtabellen ser ut som den
            gör.
          </note>
          <note>
            Vad det handlar om enligt nu gällande tidtabell är att byggnadsstyrelsen
            inom loppet av en månad skall ha ett uppdrag om fortsatt projektering.
            Sker inte det, kommer allting att skjutas framåt. Hade jag varit
            i kulturministerns ställning -- jag skall inte ge något råd utan
            bara tala om hur jag skulle ha gjort -- skulle jag ha försökt
            att pressa på allt vad jag hade kunnat, också av arbetsmarknadsskäl,
            för att tidigarelägga detta så mycket som möjligt.
          </note>
          <note>
            Vi får nu mindre än en månad innan svaret skall lämnas ett svävande
            besked, där kulturministern säger att hon hyser ett varmt intresse
            för frågan. Jag tror att kammarens ledamöter skulle uppskatta
            om kulturministern talade om huruvida det blir ja eller nej i
            maj månad till Moderna museets projektering.
          </note>
          <note type="speaker">
            Anf. 93 INGEGERD SAHLSTRÖM (s) replik:
          </note>
          <note>
            Herr talman! Vi är självfallet eniga om kulturens betydelse för
            oss alla. När det gäller medel för att nå de kulturella målen
            kan vi väl ibland prioritera olika. Omprioriteringar och förnyelse
            är det inget fel i, men det är inte liktydigt med nedskärningar.
          </note>
          <note>
            Jag återkommer till frågan om vår biblioteksverksamhet. I dag
            funderar biblioteksbesökarna, låntagarna, författarna och bibliotekspersonalen
            över hur framtiden för biblioteken ser ut. Jag hade varit tacksam
            om jag hade fått svar på den fråga som jag ställde: Avser kulturministern
            att vidta några åtgärder för att förhindra nedskärningen av biblioteksverksamheten?
          </note>
          <note>
            Anf. 94 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Det är litet genant att i riksdagen behöva tala
            om för Ingegerd Sahlström att det är kommunerna som har ansvaret
            för biblioteken.
          </note>
          <note>
            Vad vi riksdagsledamöter kan göra är att som medlemmar i våra
            olika partier internt diskutera dessa frågor, så att man inom
            partierna kan ena sig om vilken politik som skall föras.
          </note>
          <note>
            Jag kan för vår del säga att det exempelvis i
          </note>
          <note>
            Folkpartiet liberalernas partiprogram är inskrivet att man bör
            få låna böcker avgiftsfritt på biblioteken.
          </note>
          <note>
            Jag är beredd att delta i opinionsbildningen och har också deltagit
            i en upplysningskampanj om den roll som biblioteken spelar och
            vilken betydelse de har.
          </note>
          <note>
            Jag förväntar mig att man i andra partier som har samma uppfattning
            gör detsamma.
          </note>
          <note>
            Dessutom har jag noterat den djupa förankring som finns för biblioteken
            bland dem som lånar böcker. I Hägersten, där jag har bott, bildades
            för snart tio år sedan en liten grupp, som kallade sig
          </note>
          <note>
            Bibliotekets Vänner, för att rädda det lilla bibliotek som fanns
            där, och man har under alla dessa tio år lyckats med detta.
          </note>
          <note>
            Det är klart att kommunpolitikerna behöver hjälp från medborgarna
            när det gäller att prioritera vad man skall göra, men då är det
            också viktigt att medborgarna deltar i denna prioriteringsdiskussion
            och inte bara skriker nej. Man bör seriöst se på de ekonomiska
            problem som kommunerna har i dag och som beror på att man under
            hela 80-talet i stort sett vägrade att ta itu med förnyelsen och
            effektiviseringen ute i kommunerna. Det är socialdemokrater och
            vänstermajoriteter som har hanterat politiken på det sättet.
          </note>
          <note type="speaker">
            Anf. 95 INGEGERD SAHLSTRÖM (s) replik:
          </note>
          <note>
            Herr talman! Jag tycker att det är allas vår plikt att ställa
            upp för biblioteken. Jag är väl medveten om kommunernas ansvar
            för biblioteksverksamheten, men jag tycker också att vi här i
            riksdagen har ett nationellt ansvar för de kulturcentra som biblioteken
            är. De ger oss möjligheter till demokrati och till informations-
            och yttrandefrihet.
          </note>
          <note>
            Jag noterade att kulturministern för ett tag sedan skickade ut
            ett pressmeddelande med ett uttalande om biblioteken. Där anfördes
            mycket som är positivt. På de sista raderna framhölls att kulturen
            och inte minst biblioteken är viktiga i ett demokratiskt samhälle.
            Det tycker jag är mycket bra. Men sedan fortsatte kulturministern
            på följande sätt: och nedskärningar måste göras med stor försiktighet.
          </note>
          <note>
            Jag tycker att det uttalandet är djupt olyckligt och kan ge felaktiga
            signaler. Det kan vara något att vara generad över.
          </note>
          <note>
            Anf. 96 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag vill ställa en motfråga. Jag har noterat att
            utskottets majoritet anser att principen om avgiftsfrihet bör
            gälla. Socialdemokraterna reserverar sig och gör ett slags tillkännagivande
            till stöd för denna princip, där man framhåller att man vill göra
            det möjligt för regeringen att utan dröjsmål agera om t.ex. principen
            ånyo sätts i fråga.
          </note>
          <note>
            Vad är det för agerande som Ingegerd Sahlström, som har skrivit
            under reservationen, vill se? Utan några antydningar om vad det
            handlar om skjutsar man över ansvaret till regeringen. Vad vill
            egentligen socialdemokraterna? Ni har i åratal haft stort inflytande
            på politiken. Ni har t.ex. såvitt jag begripit stått bakom uppfattningen
            att man inte skall införa en bibliotekslag. Det går inte att utläsa
            om det är fråga om något annat. Är det bara så att man måste reservera
            sig för att försöka göra troligt att man står för en annan politik
            än den som majoriteten omfattar?
          </note>
          <note>
            Andre vice talmannen anmälde att Ingegerd
          </note>
          <note>
            Sahlström anhållit att till protokollet få antecknat att hon
            inte ägde rätt till ytterligare replik.
          </note>
          <note type="speaker">
            Anf. 97 BENGT KRONBLAD (s):
          </note>
          <note>
            Herr talman! I kulturutskottets betänkande nr 22
          </note>
          <note>
            angående arkiv diskuteras arkivens utveckling.
          </note>
          <note>
            Arkivdepåkommittén har lagt fram en plan för försörjningen med
            statliga arkivdepåer fram till år
          </note>
          <note>
            2000. Förslaget innebär bl.a. att landsarkivet i
          </note>
          <note>
            Vadstena inte skall byggas ut ytterligare. I stället skall inrättas
            ett nytt landsarkiv omfattande
          </note>
          <note>
            Kronobergs, Kalmar och Blekinge län.
          </note>
          <note>
            Vi socialdemokrater i Kalmar län har motionerat i frågan, och
            enligt vår uppfattning bör det nya arkivet förläggas till Kalmar,
            av bl.a. följande skäl.
          </note>
          <note>
            Kalmar län har en arkivvolym som är nästan lika stor som Kronobergs
            och Blekinge län tillsammans.
          </note>
          <note>
            I Kalmar finns en högskola under stark utveckling.
          </note>
          <note>
            En av verksamheterna inom denna är FOJO, fortbildning för journalister.
            Möjlighet finns till samarbete med kommun- och landstingsarkiven
            samt också med folkrörelsearkivet. Samverkan kan etableras med
            domkyrkoarkivet, med gymnasieskolans arkiv samt med länsmuseet
            och med konstmuseets arkiv.
          </note>
          <note>
            Inom Samhalls Kalmarsundsgrupp finns en särskild reprograficentral
            med högt utvecklad teknisk kunskap om datoriserad mikrofilmning.
            Ett landsarkiv i Kalmar skulle ge möjlighet att närmare testa
            förutsättningarna för åtkomst och spridning av arkivhandlingar
            genom mikrofilmning med datorstöd.
          </note>
          <note>
            Herr talman! Enligt vår uppfattning uppfyller
          </note>
          <note>
            Kalmar de kriterier som arkivdepåkommittén ställer på platsen
            för ett nytt landsarkiv i sydöstra
          </note>
          <note>
            Sverige. Kalmar kommun är dessutom beredd att medverka till anskaffning
            av lokaler eller att genom sitt fastighetsbolag uppföra erforderliga
            lokaler.
          </note>
          <note>
            Herr talman! Jag vill med detta inlägg understryka vad vi socialdemokratiska
            ledamöter från Kalmar län framfört i motion Kr230 från årets allmänna
            motionstid om vikten av ett utbyggt landsarkiv och dess förläggning
            till Kalmar.
          </note>
          <note type="speaker">
            Anf. 98 ELISABETH PERSSON (v) replik:
          </note>
          <note>
            Herr talman! Jag vet inte om jag hörde fel, men jag tyckte att
            det verkade som om Bengt Kronblad sade att man har föreslagit
            att landsarkivet i Vadstena inte skall byggas ut, utan man skall
            i stället placera det i Kalmar. Jag vill göra ett tillrättaläggande.
          </note>
          <note>
            Kommittén har inte uttalat sig om var ett eventuellt nytt arkiv
            bör ligga. Man har inte heller uttalat sig mot en utbyggnad av
            Vallarna i Vadstena, utan man har uttryckt sig på ett annat sätt.
          </note>
          <note>
            Jag missunnar inte Kalmar att få ett nytt landsarkiv, men vill
            ta tillfället i akt att påpeka -- också för kulturministern, eftersom
            ärendet bereds inom hennes departement -- att landsarkivet i Vadstena
            behöver en utbyggnad av sina lokaler oavsett vad som händer med
            en ny arkivbyggnad.
          </note>
          <note>
            Jag vill också påminna om att det finns ett decenniet gammalt
            löfte från staten att slottet i
          </note>
          <note>
            Vadstena skall få även de övriga vallarna utbyggda.
          </note>
          <note>
            Jag vill för de ärade kammarledamöterna tala om att detta även
            har annan stor kulturpolitisk betydelse, nämligen att slottet
            skulle återfå sitt gamla utseende och att det skulle kunna beredas
            nya lokaler bl.a. för Vadstena-akademien, och landsarkivet skulle
            kunna få anständigt utrymme för sina arkiv. De är redan i dag
            otroligt trångbodda. Även om man flyttar vissa delar kommer det
            i framtiden att vara närmast olidligt ur arbetsmiljösynpunkt för
            dem.
          </note>
          <note>
            Som framgår av min meningsyttring ser jag med förhoppning på
            att staten kommer att infria löftet, vilket kommer att ha, jag
            vill gärna upprepa det, kulturhistorisk och kulturpolitisk betydelse
            även för andra viktiga områden i Vadstena.
          </note>
          <note type="speaker">
            Anf. 99 BENGT KRONBLAD (s) replik:
          </note>
          <note>
            Herr talman! Elisabeth Persson säger att kommittén inte har tagit
            ställning. Däremot har kommittén diskuterat att man skall utveckla
            arkivarbetet.
          </note>
          <note>
            Givetvis är det därför viktigt att vi också i sydöstra
          </note>
          <note>
            Sverige har den tillgång som ett arkiv innebär. Vi från socialdemokratiska
            gruppen i Kalmar län vill med motionen redovisa de fördelar och
            också de synergieffekter som skulle uppkomma vid en utveckling
            i Kalmar genom att utnyttja de effekter och de resurser som redan
            finns tillgängliga i
          </note>
          <note>
            Kalmar.
          </note>
          <note>
            Jag tycker att det är viktigt att man i ett samhälle tar vara
            på de tillgångar som finns. Det är, mot bakgrund av den redovisning
            jag gjorde i mitt tidigare inlägg, viktigt att göra det också
            i detta fall.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslöt kl 17.52 att ajournera förhandlingarna till kl
            19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            8 § (forts.)Allmän kulturverksamhet, m.m.
          </note>
          <note>
            (forts. KrU18, KrU19, KrU21 och KrUu22)
          </note>
          <note type="speaker">
            Anf. 100 LENNART FRIDÉN (m):
          </note>
          <note>
            Fru talman! Jag anar att det i andra änden av den kabel som går
            från någon av TV-kamerorna finns förväntansfulla riksdagsledamöter
            som hoppas att de inom inte alltför lång tid få återvända till
            sina hemorter. Jag skall därför försöka fatta mig relativt kort.
          </note>
          <note>
            En av de mer slitna schablonerna om Sverige är den om vårt avlånga
            land. Beklagligtvis har Sverige dock i för stor utsträckning på
            kulturens område framstått som litet och runt med gränserna inte
            särskilt långt från centrum på en stor stad i östra
          </note>
          <note>
            Mälardalen.
          </note>
          <note>
            Nu gäller detta tack och lov bara den lilla del av kulturen som
            styrs av statliga anslag och regler.
          </note>
          <note>
            Kultur skapas inte genom majoritetsbeslut i demokratiska församlingar.
            Den skapas ofta trots den begränsning som politiska församlingar
            och myndigheter kan ge upphov till.
          </note>
          <note>
            Det finns emellertid även en mycket betydelsefull del av vår
            kultur, kulturarvet med kultur och tidsdokumentation, som är och
            skall förbli vårt gemensamma ansvar. Förutom vår allmänna politiska
            uppgift att skapa förutsättningar för ett fritt och positivt samhälls-
            , debatt- och kulturklimat är detta kanske kulturpolitikens mest
            ansvarsfulla del.
          </note>
          <note>
            Genom det alltför snäva betraktelsesätt som jag inledningsvis
            antydde har t.ex. på museernas område flera nationella ansvarsuppgifter
            kommit att falla vid sidan om, eftersom de inte ansetts rymmas
            inom de statliga museernas ramar. Det finns, framför allt i Göteborg
            och Malmö, men även annorstädes i Sverige, t.ex. vid universiteten,
            institutioner som med ett nationellt uppdrag hade kunnat rädda
            delar av kulturarvet som nu går eller har gått förlorade.
          </note>
          <note>
            Fru talman! Som en del av tillkännagivandet rörande en utredning
            om kulturpolitiken ingår det tillkännagivande som jag i motion
            Kr240 har tagit upp. I stort sett hela motionstexten citeras uppdelad
            i ett par avsnitt. Jag kan alltså inte vara annat än nöjd med
            utskottets behandling av min motion, och jag har därför bara att
            yrka bifall till hemställan i kulturutskottets betänkanden.
          </note>
          <note>
            Det hade varit intressant att diskutera en del mer principiella
            frågor på kulturens område. Men eftersom det var något som jag
            ägnade mig åt vid den allmänpolitiska debatten tidigare i år skall
            jag, med tanke på den sena timmen, avstå.
          </note>
          <note>
            Jag skall emellertid erkänna att det finns mycket i det som hittills
            har sagts i debatten som kunde ha lockat mig till ytterligare
            ganska omfattande kommentarer. Jag skall dock göra bara några
            randanmärkningar.
          </note>
          <note>
            Det har förts en diskussion om en bibliotekslag.
          </note>
          <note>
            Det kunde ha funnits skäl att diskutera den erfarenhet som man
            har i bl.a. Danmark av införandet av en sådan lag. Det blev mycket
            riktigt en lag där en miniminivå angavs, och det var flera kommuner
            som sänkte sin standard till denna miniminivå.
          </note>
          <note>
            Regioncentrumens betydelse har nämnts. Än större kommer de att
            bli i det nya av regionerna dominerade Europa. Det har också talats
            om bidragen till dessa centrum. Personligen skulle jag föredra
            att vi använde begreppet kulturinvestering, eftersom det är detta
            det rör sig om, en investering i en infrastrukturell faktor som
            gör regionen komplett och skapar stora mervärden, estetiska, etiska
            och ekonomiska. Den kommande utredningen kan rätt utförd ge en
            bra vägledning i detta sammanhang. De synpunkter som den moderata
            utskottsgruppen i sitt särskilda yttrande anför utgör därvidlag
            ett gott ord på vägen.
          </note>
          <note>
            Det är inte bara det sagda som är intressant. Jag kan också notera
            att de institutioner som tillskapas för att sprida kulturen, och
            som Europarådets experter ironiskt påpekade ligger i Stockholm,
            har inte alls diskuterats. Det gäller Rikskonserter,
          </note>
          <note>
            Riksteatern, Riksutställningar och även riksantikvarieämbetet.
            Jag ser fram emot att dessa, om inte förr så åtminstone när utredningen
            så småningom läggs fram, kommer att debatteras och skärskådas
            rejält här. Till dess kan vi notera att det som förenar kulturpolitiker
            ofta är ett starkt gemensamt intresse för kulturen, kanske mer
            än kulturpolitiken.
          </note>
          <note>
            Låt oss därför, trots meningsskiljaktigheter, gemensamt fortsätta
            att debattera och verka för det som gör att vår tillvaro inte
            bara är en fråga om överlevnad utan också om att leva.
          </note>
          <note type="speaker">
            Anf. 101 ELISABETH PERSSON (v) replik:
          </note>
          <note>
            Fru talman! Jag tycker att det är synd att Lennart
          </note>
          <note>
            Fridén inte vill delge kammaren sina synpunkter och funderingar
            kring kulturfrågorna. Jag tror att det hade varit spännande och
            viktigt för oss att ta del av dem. Det som Lennart Fridén sade
            om biblioteken och förebilden från Danmark tror jag hade varit
            bra åtminstone för Lennart Fridéns partikamarater att höra. Jag
            ser fram emot att Lennart Fridén på egen hand sprider dessa kunskaper
            vidare i framför allt den moderata gruppen. Då kanske vi kan få
            litet ordning och hyfs på biblioteksfrågan framöver.
          </note>
          <note>
            Jag vill också tala om att jag är glad att höra att
          </note>
          <note>
            Lennart Fridén ser kulturen som en investering och inte som en
            kostnad. Jag hoppas att också det kommer att sprida sig som ringar
            kring en sten i vattnet i den moderata gruppen.
          </note>
          <note type="speaker">
            Anf. 102 LENNART FRIDÉN (m) replik:
          </note>
          <note>
            Fru talman! Jag kan konstatera att om jag skall sprida information
            om effekterna av detta, kommer det inte att ge fler röster för
            att vi skall ha en bibliotekslag i Sverige, inte med det utfall
            som man fick i Danmark.
          </note>
          <note>
            För att spara kammarens och även Elisabeth
          </note>
          <note>
            Perssons tid kan jag bara hänvisa till protokollet från den allmänpolitiska
            debatten, där jag i ett ganska långt anförande redovisade min
            kultursyn.
          </note>
          <note type="speaker">
            Anf. 103 HARRIET COLLIANDER (nyd):
          </note>
          <note>
            Fru talman! Rubriken på mitt anförande lyder: Låt oss behålla
            länsmuseerna som fria och självständiga kulturinstitutioner.
          </note>
          <note>
            Ny demokrati lämnade i dag under några timmar kammaren och gav
            sig ut i verkligheten. Vi for med buss till Vagnhärad och Radio
            Nova och gjorde där tillsammans med många tillströmmande en manifestation
            för yttrandefriheten och det fria ordet.
          </note>
          <note>
            Friheten är en av grundstenarna i demokratin.
          </note>
          <note>
            Därför vill vi, och jag förmodar att det gäller alla ledamöter
            i kammaren, att kulturinstitutionerna skall vara fria, självständiga
            och opinionsbildande.
          </note>
          <note>
            Nu är emellertid länsmuseernas frihet hotad av momsregler och
            av den kommunalekonomiska kommitténs betänkande.
          </note>
          <note>
            Vi har väckt två motioner där dessa faror påtalas.
          </note>
          <note>
            Jag skall efter kulturministerns glädjande besked om att de riktade
            statsbidragen till länsmuseerna skall bevaras enbart tala om innehållet
            i motion
          </note>
          <note>
            Sk673, som delvis behandlas av kulturutskottet. Av denna motion
            framgår att de olika momsregler som införandet av skattereformen
            innebar för landsting, kommuner och länsmuseer/stiftelser leder
            till att huvudmännen, i första hand landstingen, försöker göra
            länsmuseerna till avdelningar i landstingen för att på det sättet
            kunna ge mindre anslag.
          </note>
          <note>
            Landsting och kommuner är nämligen momsbefriade. I länsmuseerna
            däremot belastar momsen verksamheten som en kostnad. Genom att
            göra länsmuseet till en landstingsavdelning spar huvudmannen,
            landstinget, flera hundra tusen kronor. För exempelvis landstinget
            i Södermanland innebär det 1 milj.kr. lägre anslagskostnad för
            museet.
          </note>
          <note>
            Konsekvensen av detta blir att många länsmuseer kommer att förlora
            sin status som självständiga och fria kulturinstitutioner. Jag
            har själv sett att politisering och ökad byråkrati är något som
            man får på köpet.
          </note>
          <note>
            Vi i Ny demokrati hävdar att oförutsedda skatteeffekter måste
            rättas till, och det väsentliga är att länsmuseerna förblir fria.
          </note>
          <note>
            Jag har förstått att dessa propåer har överlämnats till utredningen
            om vissa mervärdesskattefrågor.
          </note>
          <note>
            Denna utredning fick sina direktiv i februari, och det finns
            således gott hopp om att länsmuseerna förblir självständiga och
            fria.
          </note>
          <note>
            Jag hade hoppats att kulturministern skulle vara här tills kulturdebatten
            hade avslutats, eftersom jag gärna hade velat fråga henne om det
            fanns några ytterligare besked att ge om länsmuseerna i denna
            fråga. Jag hade också velat fråga henne hur hon ser på huvudmannaskapet
            för länsmuseerna.
          </note>
          <note type="speaker">
            Anf. 104 INGELA MÅRTENSSON (fp):
          </note>
          <note>
            Fru talman! Det är med glädje jag konstaterar att kulturutskottet
            föreslår att en parlamentarisk utredning om kulturpolitiken tillsätts.
            Det är nödvändigt att vi får en reell bedömning av hur de kulturpolitiska
            målen är uppfyllda. Jag tänker särskilt på decentraliseringsmålet.
            Ända sedan jag
          </note>
          <note>
            1985 kom in i riksdagen har jag upprepade gånger i motioner sagt
            att de statliga kulturanslagen till regional kultur, framför allt
            i regionala centra som
          </note>
          <note>
            Göteborg och Malmö, bör uppmärksammas mera.
          </note>
          <note>
            Dessutom bör en annan fördelning ske.
          </note>
          <note>
            Det är inte rimligt att invånarna i dessa kommuner i huvudsak
            skall bekosta kulturutbudet för en hel region. Det är ju vad det
            handlar om.
          </note>
          <note>
            Stockholmarna betalar betydligt mindre per capita för kulturell
            verksamhet än vad t.ex. göteborgarna gör. Nu när kommunerna har
            stora ekonomiska svårigheter, inte minst gäller det Göteborg,
            har kulturen mycket svårt att hävda sig.
          </note>
          <note>
            Frölunda kulturhus, som är en mycket uppskattad kulturinstitution,
            hotas nu av nedläggning. Detta har t.o.m. uppmärksammats av
          </note>
          <note>
            Stockholmstidningarna. Av dessa framgår att det vore mycket negativt
            inte bara för kulturlivet på västkusten utan också för kulturen
            i övriga landet om Frölunda kulturhus lades ner.
          </note>
          <note>
            Erling Bager och jag har under flera år anfört
          </note>
          <note>
            Röhsska museet och Etnografiska museet i
          </note>
          <note>
            Göteborg som exempel på kulturinstitutioner av riksintresse utanför
            Stockholm.
          </note>
          <note>
            Röhsska museet är ett stort specialmuseum för konsthantverk och
            design. Det är det enda av sitt slag i Sverige.
          </note>
          <note>
            Under senare tid har utställningsverksamheten med tillhörande
            program ökat kraftigt.
          </note>
          <note>
            Inriktningen mot nutida konsthantverk och design har blivit alltmer
            uttalad, varvid också en nordisk profil är tydlig. Museets verksamhet
            är av riksintresse, och museet fungerar som ett stöd för den svenska
            konstindustrin och för landets konsthantverkare.
          </note>
          <note>
            Förslag har nu förts fram om inrättandet av ett statligt museum
            för konsthantverk och design --
          </note>
          <note>
            eller, som vissa säger, ett formmuseum. För en tid sedan råkade
            jag lyssna på en debatt i TV. En entusiastisk kvinna från Nationalmuseum
            talade i den debatten varmt för ett svenskt formmuseum.
          </note>
          <note>
            Det var i och för sig bra. Men debatten var sådan att man kunde
            tro att vi i Sverige helt och hållet saknade ett museum för konsthantverk
            och design.
          </note>
          <note>
            Bara det faktum att en viss typ av museer inte finns i huvudstaden
            betyder inte att den typen saknas i
          </note>
          <note>
            Sverige.
          </note>
          <note>
            Förutom Röhsska museet i Göteborg finns det också samlingar som
            rör konsthantverk och design på flera andra ställen i Sverige.
          </note>
          <note>
            Dokumentation, forskning och information inom den här sektorn
            har dock länge bedrivits högst osystematiskt. Resultatet är att
            det i dag finns stora kunskapsluckor framför allt när det gäller
            kunskapen om vår egen tid. I stället för att skapa ett nytt museum
            bör befintliga resurser tas till vara och ett systematiskt samarbete
            inledas mellan berörda museer.
          </note>
          <note>
            Eftersom Röhsska museet är det enda specialmuseet för konsthantverk
            och design i
          </note>
          <note>
            Sverige och det därmed i praktiken har karaktären av riksinstitution,
            bör det av staten få i uppdrag att ansvara för denna samordning
            inom området och även inneha rollen som centralt museum.
          </note>
          <note>
            Ett ändrat huvudmannaskap bör prövas liksom formen för ägandet.
            En överföring till stiftelse skulle också kunna vara av intresse.
            Då skulle stat och kommun tillsammans med intresseorganisationer
            vara representerade i stiftelsen.
          </note>
          <note>
            Vi säger i vår motion att regeringen borde få i uppdrag att undersöka
            de här möjligheterna och återkomma med förslag till riksdagen.
          </note>
          <note>
            Jag är glad att vår motion inte blev avstyrkt, som ju de flesta
            motioner blir. I stället har kulturutskottet hänvisat den till
            den parlamentariska utredning som skall tillsättas. Jag ser fram
            emot resultatet av den utredningen. Dessutom hoppas jag att det
            blir en bättre fördelning mellan Stockholm och landet i övrigt.
          </note>
          <note>
            Till slut vill jag poängtera vikten av att vi öronmärker anslagen
            till kulturen. Det har sagts tidigare i den här debatten, inte
            minst av Birgit
          </note>
          <note>
            Friggebo, att kulturen inte får bli ett dragspel i de ekonomiska
            diskussionerna. Därför är jag glad att
          </note>
          <note>
            Birgit Friggebo i sitt anförande här meddelade att samtliga riktade
            bidrag till kulturen blir kvar och att de inte ingår i samma påse
            som alla de andra anslagen till kommunen.
          </note>
          <note>
            Därmed yrkar jag bifall till majoritetens hemställan i betänkandet.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande kulturutskottets betänkanden 1991/92:KrU18,
            KrU19, KrU21 och
          </note>
          <note>
            KrU22.
          </note>
          <note>
            Kulturutskottets betänkande KrU18
          </note>
          <note>
            Mom. 3 (utgångspunkter för kulturpolitiken på
          </note>
          <note>
            1990-talet)
          </note>
          <note>
            Utskottets hemställan bifölls med 136 röster mot
          </note>
          <note>
            115 för reservation 1 av Åke Gustavsson m.fl.
          </note>
          <note>
            Mom. 4 (insatser för barn- och ungdomskultur)
          </note>
          <note>
            Utskottets hemställan bifölls med 246 röster mot 11
          </note>
          <note>
            för meningsyttringen av Elisabeth Persson i motsvarande del.
          </note>
          <note>
            Mom. 5 och 6 (kostnadsfria boklån m.m.)
          </note>
          <note>
            Det av Ingegerd Sahlström under överläggningen framställda yrkandet
            om återförvisning av momenten till utskottet för ytterligare beredning
            bifölls med acklamation.
          </note>
          <note>
            Mom. 23 (beräknande av medel för delposten
          </note>
          <note>
            Centrumbildningar)
          </note>
          <note>
            Utskottets hemställan bifölls med 242 röster mot 10
          </note>
          <note>
            för meningsyttringen av Elisabeth Persson i motsvarande del.
            1 ledamot avstod från att rösta.
          </note>
          <note>
            Mom. 27 (beräknande av medel för anslagsposten
          </note>
          <note>
            Kultur i arbetslivet)
          </note>
          <note>
            Utskottets hemställan bifölls med 146 röster mot
          </note>
          <note>
            116 för reservation 9 av Åke Gustavsson m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Kulturutskottets betänkande KrU19
          </note>
          <note>
            Utskottets hemställan bifölls.
          </note>
          <note>
            Kulturutskottet betänkande KrU21
          </note>
          <note>
            Utskottets hemställan bifölls.
          </note>
          <note>
            Kulturutskottet betänkande KrU22
          </note>
          <note>
            Utskottets hemställan bifölls.
          </note>
          <note>
            Beslut om samlad votering
          </note>
          <note>
            Beträffande de på föredragningslistan återstående ärendena, trafikutskottets
            betänkanden TU13 och
          </note>
          <note>
            TU14, beslöt kammaren på förslag av talmannen att de fick företas
            till avgörande i ett sammanhang sedan debatten i dessa båda ärenden
            avslutats.
          </note>
          <note>
            9 § Luftfart
          </note>
          <note>
            Föredrogs
          </note>
          <note>
            trafikutskottets betänkande
          </note>
          <note>
            1991/92:TU13 Luftfart (prop. 1991/92:100 delvis).
          </note>
          <note type="speaker">
            Anf. 105 SVEN-GÖSTA SIGNELL (s):
          </note>
          <note>
            Fru talman! När vi nu behandlar trafikutskottets betänkande 1991/92:TU13
            kan vi konstatera att den sedan länge positiva trenden för flygtrafiken
            bröts vid årsskiftet 1990--1991. De främsta orsakerna till det
            minskade resandet är den rådande lågkonjunkturen, höjda bränslepriser
            och sabotagerisker på grund av Kuwaitkriget.
          </note>
          <note>
            Resemomsen har även i viss mån bidragit till ett minskat resande.
            För inrikesflyget är även snabbtågen en icke obetydlig konkurrent.
            Även om flyget har haft kraftiga resandeminskningar under den
            senaste tiden, bör det dock framhållas att vi nu trots allt har
            ett ökat resande med flyget om vi jämför med åren på 1980-talet,
            som kommer att räknas som det svenska flygets verkliga framgångsår.
          </note>
          <note>
            Luftfartsverket redovisar trots allt 14,7 miljoner passagerare
            i linjefart och chartertrafik för det gångna verksamhetsåret.
          </note>
          <note>
            Men om man skulle göra en jämförelse med de optimistiska prognoser
            som gjordes i mitten och slutet av 80-talet av luftfartsverket
            och flygbolagen, kan man utan överord benämna dagens marknadssituation
            som katastrofal.
          </note>
          <note>
            Även om dagssituationen och den närmaste framtiden verkar tuff
            för flyget, finns det många positiva faktorer inför framtiden
            som säkert kommer att verka mot en mera gynnsam utveckling.
          </note>
          <note>
            Svensk-norska luftfartsavtalet med EG, EES-
          </note>
          <note>
            avtalet och en eventuell anslutning till EG kan vara en av de
            mera positiva faktorerna i trafikutvecklingen.
          </note>
          <note>
            Avregleringen av inrikesflyget är en annan mycket intressant
            faktor. Inrikesflyget i Sverige har under lång tid bedrivits i
            starkt reglerade former.
          </note>
          <note>
            Avregleringen av inrikesflyget inleddes den 1
          </note>
          <note>
            januari 1992, och det innebär att andra flygföretag nu har möjligheter
            att trafikera linjer där SAS och
          </note>
          <note>
            Linjeflyg bedriver trafik.
          </note>
          <note>
            Nu vill regeringen med stöd av utskottsmajoriteten forcera fram
            ett helt avreglerat system.
          </note>
          <note>
            Vi socialdemokrater i utskottet motsätter oss inte ett helt avreglerat
            system i framtiden, men vi är fast övertygade om att vissa villkor
            först måste vara uppfyllda.
          </note>
          <note>
            Vi säger i vår reservation att tillräcklig kapacitet måste finnas
            på Arlanda. I dagens konjunktursituation är detta inte något problem.
          </note>
          <note>
            Men det måste finnas garantier för att brist på startoch landningsmöjligheter
            inte blir ett hinder för en verklig konkurrens.
          </note>
          <note>
            Det är för oss också en viktig faktor i avregleringen att regionalflyget
            i Norrland, som SAS och
          </note>
          <note>
            Linjeflyg genom sina trafiktillstånd hittills har haft ansvar
            för, även garanteras en avreglerad flygmarknad. Klarhet måste
            också finnas om hur
          </note>
          <note>
            EG:s framtida bestämmelser påverkar det svenska inrikesflyget.
          </note>
          <note>
            I vår reservation nr 2, om Bromma flygplats, har vi socialdemokrater
            i utskottet inte tagit ställning vare sig för eller emot om Bromma
            skall användas till flygplats efter den 31 december 1996. Ett
            är dock klart, statens avtal med Stockholms kommun löper ut vid
            denna tidpunkt. Det finns också ett majoritetsbeslut i Stockholms
            kommunfullmäktige av den 29 oktober 1990 om att flygverksamheten
            skall upphöra vid Bromma när avtalet löper ut.
          </note>
          <note>
            Att det behövs en flygplats i Stockholmsregionen som komplement
            till Arlanda, för att ta hand om taxi- och allmänflyget, har utskottet
            tidigare uttalat sig för.
          </note>
          <note>
            Men det vi socialdemokrater uttalar oss för är att
          </note>
          <note>
            Stockholmsregionen själv skall säga var en framtida flygplats
            för taxi- och allmänflyg skall lokaliseras.
          </note>
          <note>
            Vi vill också klart fastslå -- vilket vi även gör i vår reservation
            -- att staten inte skall åta sig något ekonomiskt ansvar för en
            andra flygplats i regionen efter den 31 december 1996. Nog bör
            landets största kommun klara detta själv. Den kommer säkert också
            att få hjälp från övriga kommuner i regionen.
          </note>
          <note>
            Bromma är den i särklass största förlustflygplatsen i landet,
            som framgår av luftfartsverkets redovisning för 1991, med ett
            underskott på 19 milj.kr. Jag kan inte undgå att göra en jämförelse
            med bidraget till kommunala flygplatser som endast är på 15 milj.kr.
          </note>
          <note>
            Detta anslag har tillkommit av regionalpolitiska skäl, och endast
            flygplatser i skogslänen med linjetrafik av regional betydelse
            kan få del av anslaget. I vår reservation nr 5 framhåller vi att
            riksdagen bör besluta om bidrag till kommunala flygplatser m.m.
            för budgetåret 1992/93 och anvisa ett reservationsanslag på 20
            milj.kr.
          </note>
          <note>
            Om inte Centern helt har övergivit sitt tidigare regionalpolitiska
            tänkande borde vi dock få
          </note>
          <note>
            Centerns stöd i en kommande votering för reservation nr 5. Gör
            bara jämförelsen 19 milj.kr.
          </note>
          <note>
            till Bromma och 15 milj.kr. till skogslänens flygplatser. Var
            finns rättvisan?
          </note>
          <note>
            Med dessa korta kommentarer till trafikutskottets betänkande
            1991/92:TU13 vill jag yrka bifall till reservationerna 1, 2 och
            5 som bifogas betänkandet.
          </note>
          <note type="speaker">
            Anf. 106 KENNETH ATTEFORS (nyd):
          </note>
          <note>
            Fru talman! När det gäller Bromma flygplats vill jag här i kammaren
            bara redovisa att den nydemokratiska riksdagsgruppen ser positivt
            på att behålla Bromma. Det är därför med glädje vi nu ser att
            även Stockholms stadshus har en majoritet för
          </note>
          <note>
            Bromma.
          </note>
          <note>
            Att definitivt avhända sig Bromma flygplats till bostadsbebyggelse
            skulle enligt vårt sätt att se på saken vara helt fel. Bromma
            är och kommer att vara hela Sveriges angelägenhet transportmässigt
            sett. Vi nydemokrater hoppas att Stockholm och
          </note>
          <note>
            Bromma flygplats kan teckna ett långt avtal, gärna
          </note>
          <note>
            50 år till, så att näringslivet och folket som vill använda Bromma
            får arbetsro.
          </note>
          <note>
            Fru talman! Jag yrkar bifall till utskottets hemställan i Brommafrågan
            och avslag på reservationen.
          </note>
          <note>
            När det gäller säkerhetskontrollen på Arlanda förutsätter jag
            att man gör allt vad man kan i denna fråga.
          </note>
          <note>
            Men när en av kammarens ledamöter, i det här fallet Jerzy Einhorn,
            som jag personligen respekterar mycket, motionerar till riksdagen
            om att han känner en oro för sig själv och andra resenärer på
            Arlanda, fann jag det självklart att delvis tillstyrka Einhorns
            motion. Vi folkvalda finns ju till för att skapa inre och yttre
            trygghet för våra invånare och gäster.
          </note>
          <note>
            Jag vill därför ändra utskottets motivering och ersätta den med
            vår egen och yrkar därför bifall till reservation nr 4.
          </note>
          <note>
            Fru talman! När det gäller Kalmar flygplats får vår eminente
            talesman för Kalmar, Lars Moquist, tala för denna fråga, men jag
            yrkar bifall till vår reservation nr 3.
          </note>
          <note type="speaker">
            Anf. 107 BENGT HURTIG (v):
          </note>
          <note>
            Fru talman! I propositionen redovisas en bedömd långsiktig trafiktillväxt
            fram till år 2000 med i genomsnitt 4,6 % för inrikes och 6,2 %
            för utrikes flygtrafik.
          </note>
          <note>
            Vänsterpartiet vill varna för att bygga framtida bedömningar
            på att titta i backspegeln och lägga den kraftiga ökningen under
            de senaste årtiondena till grund för prognoser. Den prognosmetodiken
            har mer än en gång slagit gruvligt fel. I början på
          </note>
          <note>
            1970-talet konstaterade den samlade industrin och elkraftbolagen
            i Sverige att tillväxten i elkonsumtion per år varit ca 6 % sedan
            sekelskiftet.
          </note>
          <note>
            Med den teoretiska tillväxten skulle elproduktionen behöva fördubblas
            vart 11 år. Det skulle ha betytt att vi i år skulle ha behövt
            en elproduktion på bortåt 250 TWh och haft kanske 35
          </note>
          <note>
            kärnreaktorer.
          </note>
          <note>
            Frågan är om prognoserna för inrikesflyget är riktiga bedömningar.
            Till att börja med utgör redan på sträckan Stockholm--Göteborg
            järnvägen ett kraftfullt alternativ. Man slipper trängsel på plan
            och flygbussar och har rejält med arbetsutrymme och god service
            på tåget. Vi hoppas att tågsatsningar skall fortsätta, även om
            vi i vårt parti anser att det går på tok för långsamt. På kortare
            sträckor som Borlänge--Stockholm och liknande är tågresandet ett
            bra alternativ.
          </note>
          <note>
            Självfallet spelar den ekonomiska krisen en viktig roll för att
            folk nu flyger mindre. Men frågan är hur mycket flygning som har
            varit absolut nödvändig.
          </note>
          <note>
            Nymodigheten och statusen i flygandet har gjort att en flygresa
            till Stockholm har ansetts som en personalvårdande åtgärd eller
            en dold löneförmån.
          </note>
          <note>
            Men med tiden blir det inte någon nymodighet och status att flyga.
            Det blir bara jobbigt. Kurser och konferenser kan göras på hemorten.
          </note>
          <note>
            Telefonsammanträden och videokonferenser gör att man inte behöver
            resa för att träffa varandra.
          </note>
          <note>
            Telefax och elektronisk post gör att man snabbt kan byta information
            med varandra utan att kroppen flyttas hundratals mil. Fackliga
            organisationer och ideella föreningar, som får mycket stryk av
            den borgerliga regeringen, får mindre råd att flyga.
          </note>
          <note>
            Säkerhetsfrågorna spelar givetvis också en roll.
          </note>
          <note>
            Olyckan i Oskarshamn 1989 och i Gottröra 1991
          </note>
          <note>
            och tillbuden påverkar också resenärer, särskilt dem som är litet
            flygrädda.
          </note>
          <note>
            Jag tror också att de ökade kraven på hård konkurrens ger anledning
            till misstanke att man också sparar på säkerhetsåtgärderna och
            ökar osäkerheten. De europeiska luftfartsmyndigheternas samarbetsorgan
            Joint
          </note>
          <note>
            Aviation Authorities förslag om ett hårdare utnyttjande av piloter
            än vad vi har i Sverige är ett tecken på hur man pressar den mänskliga
            faktorn.
          </note>
          <note>
            En arbetsvecka på upp till 60 timmar per vecka för piloterna
            kan bli aktuell. Svenska piloter har nu en övre gräns på 45 timmar.
            Vilan mellan två
          </note>
          <note>
            Atlantflygningar skall eventuellt minskas från 24
          </note>
          <note>
            timmar till 7 timmar, och enstaka arbetspass kan utökas till
            18 timmar. Det är självklart att folk misstänker att sådana här
            förändringar drabbar flygsäkerheten, trots att ansvariga myndigheter
            lovar att så inte skall ske.
          </note>
          <note>
            Sammantaget gör jag alltså den bedömningen att någon ny kraftfull
            uppgång i flygandet troligen inte inträffar. Flyget får hård konkurrens
            av andra kommunikationsmedel. Därför går vårt parti också på en
            restriktiv linje när det gäller utbyggnaden av
          </note>
          <note>
            Arlanda och Landvetter. Självfallet bör man bygga ut på dessa
            platser i syfte att uppnå en hygglig servicenivå för de passagerare
            som använder dem.
          </note>
          <note>
            Den minskade attraktiviteten för flyget gör också att jag numera
            accepterar en avreglering, under förutsättning att det regionalflyg
            som saknar realistiska alternativ kan behållas genom statlig upphandling,
            och att miljökrav och säkerhetskrav hålls på högsta möjliga nivå.
            Jag bedömer utskottets skrivning när det gäller regionalflyget
            som acceptabel. Vi har inte heller i vårt budgetalternativ anvisat
            några pengar till glesbygdens flygplatser.
          </note>
          <note>
            Avreglering kan också ses som ytterligare ett test på hur avregleringsprincipen
            kommer att fungera. Det kan t.ex. på sikt leda till att både SAS
            och Linjeflyg slås ut av något centraleuropeiskt bolag som tar
            över också huvudstråken i den inrikes flygtrafiken och kanske
            i ett senare skede uppnår en monopolliknande situationen med höga
            priser. En sådan utveckling har vi sett i USA. Den framtida utvecklingen
            blir onekligen intressant.
          </note>
          <note>
            När det gäller flygsäkerheten i vårt land får vi inte låta oss
            invaggas i säkerhet av att den historiskt har varit hög. Byggandet
            av nya flygplatser är vi skeptiska till. Däremot kan gamla kanske
            utnyttjas bättre.
          </note>
          <note>
            När det gäller ett avreglerat flygsystem i Sverige har vi också
            berört Gunnarns flygfält uppe i
          </note>
          <note>
            Västerbotten, som kan bli ett alternativ när man inte klarar
            att upprätthålla andra delar av regionalflyget, som använder andra
            flygplatser.
          </note>
          <note>
            Vi är också emot uttalandet att utskottet ser positivt på regionala
            initiativ för att låta Bromma fortleva trots att fullmäktige i
            Stockholm tidigare beslutat att det i huvudsak skall bli ett bostadsområde.
          </note>
          <note>
            Vi stöder reservationen 2 i mom. 12, även om vi inte gillar alla
            formuleringar i reservationens text.
          </note>
          <note>
            Vad gäller Borlänge flygplats hoppas vi att den i framtiden skall
            slippa trafik med jetflygplan i enlighet med överklagningen av
            koncessionsnämndens senaste beslut i ärendet.
          </note>
          <note type="speaker">
            Anf. 108 JAN SANDBERG (m):
          </note>
          <note>
            Fru talman! I detta betänkande om luftfarten tillstyrker utskottsmajoriteten
            bl.a. att riksdagen godkänner propositionens förslag om riktlinjer
            för en ytterligare avreglering av den inrikes flygtrafiken och
            för fortsatt arbete med en ny myndighetsstruktur inom luftfartsområdet.
          </note>
          <note>
            Jag hade tänkt säga ganska mycket om det här, men med tanke på
            att kvällen börjar bli sen har jag kortat ner mitt anförande en
            hel del.
          </note>
          <note>
            Jag vill börja med att yrka bifall till utskottsförslaget i dess
            helhet och sålunda avslag på de reservationer det har yrkats bifall
            till.
          </note>
          <note>
            Från den borgerliga sidan har vi sedan många år hävdat att en
            avreglering måste komma till stånd för att få konkurrensutsatt
            och därmed bättre fungerande flygtrafik i vårt land.
          </note>
          <note>
            Denna proposition och det här betänkandet ger oss en god början
            till en ny, bättre fungerande luftfart i
          </note>
          <note>
            Sverige. Det skall ge en mer utvecklad och billigare flygtrafik,
            inte bara för staten utan framför allt för resenärerna.
          </note>
          <note>
            Fru talman! I flera motioner av framför allt socialdemokrater
            har det märkts en oro för hur de mindre flyglinjerna och flygplatserna
            skall klara sig i ett fritt konkurrensförhållande. Det är väl
            alltid så att när något nytt införs blir det vissa förändringar.
          </note>
          <note>
            Det är naturligt och en viktig beståndsdel i just arbetet med
            att avreglera.
          </note>
          <note>
            Beträffande frågan om trafiken på regionalpolitiskt viktiga men
            ekonomiskt svaga linjer vill utskottet för sin del framhålla vikten
            av att trafiken på dessa linjer kan upprätthållas även i en avreglerad
            trafiksituation om så krävs.
          </note>
          <note>
            Enligt vad som skrivs i betänkandet kommer luftfartverket också
            att behandla bl.a. frågan om ett direkt ekonomiskt stöd till upprätthållande
            av sådan trafik. Detta är en garanti för att de i dag svaga linjerna
            kan upprätthållas. Men jag är övertygad om att avregleringen i
            sig öppnar nya möjligheter för dessa linjer.
          </note>
          <note>
            Fru talman! Från utskottets sida har vi under de senaste åren
            varit överens om att Arlanda behöver byggas ut med en tredje bana
            för att kunna möta resenärernas behov och för att göra det möjligt
            att kunna använda Arlanda flygplats på ett riktigt sätt.
          </note>
          <note>
            Vi har också till största delen varit överens om att
          </note>
          <note>
            Stockholm behöver två flygplatser. Det har också från flera håll
            sagts att det är av riksintresse att det finns två flygplatser
            i denna region. Eftersom något annat alternativ för Stockholmsregionen
            inte har kunnat tas fram, har blickarna riktats mot
          </note>
          <note>
            Bromma, som återigen har blivit ett alternativ som den andra
            flygplatsen i regionen.
          </note>
          <note>
            Enligt vad utskottsmajoriteten har erfarit förefaller det numera
            kunna finnas en majoritet i Stockholms kommunfullmäktige för ett
            bevarande av Bromma flygplats. Utskottet ställer sig därför bakom
            att
          </note>
          <note>
            Bromma flygplats bevaras.
          </note>
          <note>
            Även för Göteborgsregionen är det nödvändigt att
          </note>
          <note>
            Landvetter kan byggas till och rustas för att kunna ta emot mer
            trafik, framför allt utrikes sådan.
          </note>
          <note>
            Fru talman! Beträffande bidrag till de regionala flygplatserna,
            anser utskottet att det inte finns anledning för utskottet at
            ta ställning till vissa flygplatser -- vilket har förts fram i
            en del motionskrav -- utan dessa bidrag får sökas på vanligt sätt.
            Utskottet anser sig inte behöva föregripa prövningen av bidrag
            från anslaget och avstyrker därmed motionsförslagen angående detta.
          </note>
          <note>
            Fru talman! Jag yrkar bifall till alla moment i hemställan i
            trafikutskottets betänkande nr 13.
          </note>
          <note type="speaker">
            Anf. 109 SVEN-GÖSTA SIGNELL (s) replik:
          </note>
          <note>
            Fru talman! Jan Sandberg sade att de svaga flyglinjerna skulle
            kunna behållas även efter en avreglering. Men vi vill ha en garanti
            för på vilket sätt de skall kunna behållas. Det kan ni i utskottsmajoriteten
            dock inte ange. Ni tror att de svaga flyglinjerna skall kunna
            behållas, men ni vill inte vara med om att föreslå en ordentlig
            utredning.
          </note>
          <note>
            Det är därför som vi har reserverat oss.
          </note>
          <note>
            Jan Sandberg sade att man vill att Bromma skall vara kvar. Jag
            sade klart och tydligt -- och det står också i vår reservation
            -- att vi inte har tagit ställning vare sig för eller emot. Jag
            vill fråga Jan
          </note>
          <note>
            Sandberg: Tycker Jan Sandberg att det är rätt att staten skall
            tvingas att subventionera en förlustflygplats med 19 milj.kr.,
            samtidigt som skogslänen får nöja sig med 15 milj.kr.?
          </note>
          <note>
            Vi tycker inte att flygplatsen behöver ägas av staten. Tycker
            Jan Sandberg att det är statens eller kommunens uppgift att ansvara
            för den lokala flygplatsen?
          </note>
          <note type="speaker">
            Anf. 110 JAN SANDBERG (m) replik:
          </note>
          <note>
            Fru talman! Jag tycker inte att vi skall gå händelserna i förväg
            när det gäller Bromma. Jag tror att Sven-Gösta Signell lika väl
            som jag känner till att det förs diskussioner med utomstående
            intressenter, med näringslivet och andra. Dessa diskussioner kan
            nog leda fram till ett koncept angående Bromma flygplats, som
            kan vara intressant på många olika sätt. Jag är ju -- precis som
            Sven-Gösta Signell -- intresserad av att minska statens utgifter
            om det är möjligt. Men det är för tidigt att i dag gå in i detalj.
            Vi får vänta och se vad förhandlingarna ger.
          </note>
          <note>
            Beträffande problemet med de regionalpolitiskt viktiga, men ekonomiskt
            svaga linjerna gjorde vi vid utskottsbehandlingen extra kraftiga
            skrivningar, där vi framhåller vikten av just detta.
          </note>
          <note>
            Det finns alltså inte någon större risk för att ha några dubier
            när det gäller den här frågan.
          </note>
          <note type="speaker">
            Anf. 111 SVEN-GÖSTA SIGNELL (s) replik:
          </note>
          <note>
            Fru talman! Som jag tidigare sade går avtalet ut
          </note>
          <note>
            1996. Genom Jan Sandbergs senaste inlägg förutsätter jag att
            han är med på att det statliga ansvaret för flygplatsen skall
            upphöra för att det sedan skall övergå till kommunen.
          </note>
          <note>
            Jan Sandberg sade också att det kan bli aktuellt med andra intressenter.
            Kan jag tolka det som att
          </note>
          <note>
            Jan Sandberg ställer sig bakom det som vi anför i reservationen,
            att det statliga ansvaret skall dras tillbaka 1996 och att sedan
            andra ägarintressen får ta över den andra flygplatsen i
          </note>
          <note>
            Stockholmsregionen -- om den nu skall vara kvar, vilket är upp
            till Stockholms kommun och regionen att besluta över, för det
            är ett beslut som vi från statens sida inte skall lägga oss i?
          </note>
          <note type="speaker">
            Anf. 112 JAN SANDBERG (m) replik:
          </note>
          <note>
            Fru talman! Jag tycker att det som jag sade i min förra replik
            borde vara tillräckligt klarläggande.
          </note>
          <note>
            Det finns inte någon anledning att i dag låsa sig på någon punkt
            när det gäller Bromma. Jag sade också att det faktum att man diskuterar
            andra intressenter kan öppna andra möjligheter. Vi skall självfallet
            försöka se till att statens utgifter minskas, och det gäller såväl
            detta område som andra områden. Jag är beredd att återkomma till
            denna diskussion när det har lagts fram mer konkreta förslag.
          </note>
          <note type="speaker">
            Anf. 113 KENT CARLSSON (s):
          </note>
          <note>
            Fru talman! Som miljöfråga är flyget på Bromma en av de största
            genom tiderna i Stockholm. Det var också miljöskäl som fick riksdagen
            att besluta att flytta den stora trafiken från Bromma till Arlanda.
          </note>
          <note>
            Förslaget från den dåvarande borgerliga regeringen, som leddes
            av statsminister Fälldin, om att 1981 bygga ut Bromma till Nordens
            största flygplats sade ju riksdagen nej till.
          </note>
          <note>
            Alla de som tyckte att det var viktigt med miljöfrågor sade nej
            till att fortsätta med den stora trafiken på Bromma och de planer
            som fanns på att bygga ut Bromma. Så tyckte inte näringslivets
            män, handelskammaren i Stockholm och Moderaterna i
          </note>
          <note>
            Stockholm. Nu, drygt tio år efter den stora uppgörelsen om Bromma
            flygplats, får näringslivets toppar, handelskammaren och
          </note>
          <note>
            Moderaterna sällskap av både Centern och
          </note>
          <note>
            Folkpartiet. Jag vill påstå att Centern och
          </note>
          <note>
            Folkpartiet anammat Moderaternas miljöfientliga uppfattning.
          </note>
          <note>
            Argumentet enligt dessa partier för att behålla
          </note>
          <note>
            Bromma är att det behövs en cityflygplats, att det skall vara
            nära till Stockholms city. Faktum är att
          </note>
          <note>
            Arlanda kan kapacitetsmässigt ta emot affärsflyget, när den tredje
            tredje banan är klar. Genom byggandet av Arlandabanan förkortas
            dessutom avståndet mellan Arlanda och Stockholms city.
          </note>
          <note>
            Resetiderna kan kanske fås ned till 20 min. Annat flyg kan hänvisas
            till andra flygplatser i Stockholms närregion.
          </note>
          <note>
            År 1991 var både Centern och Folkpartiet för en avveckling av
            Brommaflyget, men då var det valrörelse. Nu, sedan dessa båda
            partier kraftigt har decimerats, är de plötsligt för flyg på Bromma.
          </note>
          <note>
            ''Det lär numera vara majoriet i Stockholm för flyg på Bromma'',
            heter det hos utskottsmajoriteten.
          </note>
          <note>
            Det är förstås fel. Stockholmarna vill ha en bra bostads- och
            områdesmiljö och ett flygfritt
          </note>
          <note>
            Bromma. De vill också ha kvar de fina bostadsområdena och koloniområdena
            som finns runt flygfältet.
          </note>
          <note>
            Avtalet mellan Stockholm och staten löper ut den
          </note>
          <note>
            31 december 1996. I avtalet finns det ingen uppsägningsklausul.
            Ett avtal är till för att hållas.
          </note>
          <note>
            Ändrade planer för Brommas framtid förutsätter brott mot avtalets
            innebörd. Det blir jobbigt för både Centern och Folkpartiet att
            försvara sin numera moderata miljösyn inför väljarna och allmänheten
            i Stockholm.
          </note>
          <note>
            Bromma har fått en ny flygplatschef. Någonstans ifrån verkar
            han ha fått ett löfte förknippat med uppgiften. Flyget skall vara
            kvar. Därför pågår det nu en upprustning av bl.a. Hallens interiör.
            Den nye chefen tror på Moderaterna och deras löften, som nu också
            Centern och Folkpartiet tydligen står bakom.
          </note>
          <note>
            Bromma flygplats går med stora förluster, uppemot
          </note>
          <note>
            20 milj.kr. per år. Man kan då fråga sig vem det är som skall
            betala driften för flygplatsen. Är det
          </note>
          <note>
            Stockholms kommun eller näringslivet? I
          </note>
          <note>
            betänkandet står det att ''näringslivet lär vara berett att bevara
            flygplatsen''. Tror någon att näringslivet vill betala pengar
            för en verksamhet som går med förlust? Visst inte. Man vill bevara
            flygplatsen, men för andras pengar.
          </note>
          <note>
            Förutom att Bromma har ett årligt driftsunderskott behövs det
            stora investeringar, om flygplatsen skall kunna behållas -- ett
            par hundra miljoner har nämnts. Med tanke på att verksamheten
            inte kan drivas med överskott blir det nog svårt att få fram dessa
            investeringspengar för att få flygplatsen att fungera i nuvarande
            skick. Det här bekymrar inte flygplatschefen. Han vill att flygverksamhet
            skall flyttas från Arlanda till Bromma, samtidigt som det ute
            på Arlanda pågår ett av de största byggprojekten i landet. I planerna
            ingår också utrikesflyg. Man vill att Bromma återigen skall uppstå
            som en central flygplats.
          </note>
          <note>
            Om flygverksamhet flyttas från Arlanda till
          </note>
          <note>
            Bromma, skulle detta få oerhörda miljökonsekvenser runt omkring
            Bromma. Jag kan förstå tanken bakom det hela. Det är det enda
            sättet att åstadkomma lönsamhet på Bromma flygplats. Men miljökonsekvenserna
            blir omfattande, både för de omkringboende och för dem som bor
            en bit ifrån Bromma. För att komma till rätta med en del av utsläppen
            av olika ämnen krävs det ännu mer pengar till investeringar, förutom
            de par hundra miljoner som krävs för att verksamheten skall kunna
            fortgå som den gör nu.
          </note>
          <note>
            Jag måste fråga utskottsmajoriteten hur man har tänkt sig att
            betala dessa investeringar och hur man har tänkt sig att komma
            till rätta med driftsunderskottet. Även om utskottet i sitt betänkande
            säger att det ''lär'' finnas ett intresse, är jag mycket tveksam
            till om detta verkligen stämmer. Är utskottet verkligen berett
            att ta ur egen kassa? Vanligtvis brukar näringslivet vilja ha
            de pengar som man investerar i en verksamhet åter.
          </note>
          <note>
            Jag tror inte att näringslivet är ute efter att vara något slags
            Florence Nightingale och skänka bort pengarna.
          </note>
          <note>
            När alla andra kommuner drar konsekvenserna av miljöskyddet,
            skall Bromma i Stockholm återfå bullret, avgaserna, störningarna
            och olycksriskerna. Under 70-talets början inträffade en svår
            olycka med många döda. För några veckor sedan damp det ner ett
            annat plan i en sjö i flygplatsens närhet. Den gången blev det
            inga allvarliga personskador, men vad händer nästa gång? Man måste
            ha i minnet att Bromma ligger i ett område som är väl bebyggt
            med villor.
          </note>
          <note>
            Samspelet med Moderaterna i Stockholms stadshus och deras kolleger
            i riksdagen skall tydligen leda till ett återupprustat Bromma,
            tvärs emot all utveckling i övrigt. Det vilar ett slags revanschism
            över ansatserna. Det är sorgligt.
          </note>
          <note>
            Alldeles oavsett vart åtgärderna i riksdagen leder, kommer en
            stor del av opinionsbildningen i
          </note>
          <note>
            Stockholm att riktas in på miljön kring Bromma.
          </note>
          <note>
            Det är jag övertygad om. Förhoppningsvis skall både Centern och
            Folkpartiet då få stå till svars för sitt svek.
          </note>
          <note>
            Fru talman! Jag yrkar bifall till reservation 2.
          </note>
          <note type="speaker">
            Anf. 114 JAN SANDBERG (m) replik:
          </note>
          <note>
            Fru talman! När det gäller ekonomin och Bromma flygplats vill
            jag hänvisa till vad jag sade i ett tidigare inlägg här i kammaren.
            Jag kan också referera vad som har sagts av flygplatschefen, som
          </note>
          <note>
            Kent Carlsson själv har nämnt i sitt anförande. På en direkt
            fråga om regeringen kommer att ge något bidrag svarar han: Jag
            säger inte nej, men jag tvivlar.
          </note>
          <note>
            Jag skulle kunna läsa upp fler uppgifter som visar att det finns
            ett mycket stort intresse, det finns kapital och stora förutsättningar
            för att se till att detta går runt utan att staten går in med
            pengar.
          </note>
          <note>
            Men den debatten är jag beredd att ta senare, när det finns mer
            konkreta förslag.
          </note>
          <note>
            I övrigt vill jag, med tanke på kammarens arbetssituation, hänvisa
            till den interpellationsdebatt med kommunikationsministern som
            jag deltog i, där bl.a. även Oskar Lindkvist var med. Där gick
            vi igenom många av dessa frågeställningar. Jag vill hänvisa till
            det snabbprotokollet.
          </note>
          <note type="speaker">
            Anf. 115 KENT CARLSSON (s) replik:
          </note>
          <note>
            Fru talman! Anledningen till att jag uppehåller kammaren med
            denna debatt är att den är oerhört viktig för Stockholm. Det är
            en miljöfråga men också en ekonomisk fråga.
          </note>
          <note>
            Det är ett faktum att jag inte tycker att staten skall gå in
            med pengar. Det är många som har vittnat om det här i kammaren.
            Då står förhoppningen hos dem som vill ha kvar Bromma till att
            man skall få näringslivet att skänka pengar till investeringarna
            och till att hålla flygplatsen i gång, vad jag kan förstå. Flygplatsen
            har ju ett driftsunderskott.
          </note>
          <note>
            Jag tror inte på den tanken, att näringslivet skulle skänka pengar
            till denna typ av verksamhet.
          </note>
          <note>
            Näringslivet brukar vanligtvis göra investeringar och vilja ha
            avkastning på sina pengar och så småningom vilja ha tillbaka dem.
          </note>
          <note>
            Jag måste fråga Jan Sandberg om den positiva inställning som
            majoriteten har till att behålla
          </note>
          <note>
            Bromma flygplats grundas på att man vill se en ökad flygverksamhet.
            Hur skall man i så fall lösa miljökonsekvenserna? Det ligger bebyggelse
            runt om. Det finns både bullerproblem och luftmiljöproblem. Det
            är väsentligt för stockholmarna och speciellt för dem som bor
            i detta område att få ett besked. Har man tänkt sig att det skall
            bli en kraftigt ökad flygverksamhet på
          </note>
          <note>
            Bromma, för att klara finansieringen?
          </note>
          <note type="speaker">
            Anf. 116 JAN SANDBERG (m) replik:
          </note>
          <note>
            Fru talman! Det handlar inte om att näringslivet skall skänka
            pengar. Om Kent Carlsson tar reda på detaljerna kring detta, får
            han veta att det handlar om att bilda bolag och att sätta in ett
            ganska ordentligt aktiekapital i det. Det är inte att skänka pengar.
          </note>
          <note>
            Socialdemokraterna har ju gång efter annan uttalat att det behövs
            två flygplatser i
          </note>
          <note>
            Stockholmsregionen. Fronderar Kent Carlsson mot sitt eget parti
            och säger att det inte alls behövs? Om
          </note>
          <note>
            Kent Carlsson tycker som andra socialdemokrater är frågan: Var
            skall då den andra flygplatsen ligga?
          </note>
          <note>
            Om den kommer att ligga någon annanstans, finns det då större
            möjligheter för andra intressenter att stå för kostnader än det
            gör vid Bromma?
          </note>
          <note type="speaker">
            Anf. 117 KENT CARLSSON (s) replik:
          </note>
          <note>
            Fru talman! Vi har konstaterat att denna flygplats går med ett
            stort driftsunderskott. Jag bara frågar vilka i näringslivet som
            skulle vara intresserade av att stoppa in ett stort aktiekapital
            i ett bolag som enligt alla prognoser går med förlust, under förutsättning
            att man inte flyttar mycket ny trafik till Bromma flygplats. Det
            skulle ju innebära att det ägarkapital man stoppar in sakta men
            säkert äts upp. Jag tror inte att näringslivet fungerar på detta
            vis.
          </note>
          <note>
            Förutsättningen för att få detta bolag att gå med vinst är att
            man får ökad flygverksamhet. Då får man alla de problem med buller,
            utsläpp i luft och vatten som en flygplats innebär. Min fråga
            var: Är majoriteten ute efter att öka trafiken kraftigt på
          </note>
          <note>
            Bromma flygplats?
          </note>
          <note>
            När det gäller lösningen av flygplatsfrågan för
          </note>
          <note>
            Stockholmsregionen i dess helhet kan man faktiskt klara den genom
            att flytta en del av verksamheten till en tredje bana på Arlanda,
            men också genom att förlägga en del av den andra verksamheten
            till
          </note>
          <note>
            Nyköping. Det finns nya lösningar för att klara
          </note>
          <note>
            Stockholmsregionens behov av flygverksamhet.
          </note>
          <note>
            Talmannen anmälde att Jan Sandberg anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 118 LARS MOQUIST (nyd):
          </note>
          <note>
            Fru talman! En nationell bra flygplats med goda utbyggnadsmöjligheter
            finns i Kalmar. En utbyggnad till en internationell flygplats
            skulle vara en mycket lönsam investering. Redan i dag disponerar
            Kalmar flygplats ett tillräckligt stort markområde. Kalmar flygplats
            är en av de få lokala flygplatser som förfogar över två landningsbanor
            som tål stora passagerarplan. Nuvarande terminalbyggnad är dock
            alldeles för liten för ett väsentligt ökat antal resande.
          </note>
          <note>
            Luftfartsverket, som är mycket positivt inställt till en utbyggnad
            av Kalmar flygplats, har tidigare projekterat för en om- och tillbyggnad
            av terminalhallen men tvingats lägga programhandlingarna i malpåse,
            eftersom den allmänna konjunkturnedgången har drabbat flyget mycket
            hårt. En om- och tillbyggnad av terminalhallen skulle kunna påbörjas
            med kort varsel.
          </note>
          <note>
            De totala kostnaderna för en utbyggnad av Kalmar flygplats beräknas
            till högst 40 miljoner, varav ca 25
          </note>
          <note>
            miljoner avser själva terminalbyggnaden.
          </note>
          <note>
            Fru talman! Det som talar för en utbyggnad av
          </note>
          <note>
            Kalmar flygplats är för det första behovet av bättre infrastruktur
            i sydöstra Sverige. Kalmar län har tillsammans med mellanlänen
            i Norrland den svagaste befolkningsutvecklingen i landet.
          </note>
          <note>
            Befolkningen i länet har haft en inkomstutveckling som endast
            ligger på 90 % av rikets. Kalmar län har betydligt färre högskoleutbildade
            både inom privat och offentlig sektor -- 13 % mot 18 % för hela
            riket.
          </note>
          <note>
            Andelen civilingenjörer bland de anställda inom tillverkningsindustrin
            är endast 0,5 % mot 2,0 %
          </note>
          <note>
            för hela landet. Allt detta pekar på att en satsning behöver
            göras för att Kalmar län inte skall bli en avfolkningsbygd beroende
            av ett omfattande regionalpolitiskt stöd för att överleva.
          </note>
          <note>
            För det andra är Kalmar ett län som har en väsentligt större
            andel byggnadsarbetare i förhållande till den totala arbetskraften
            än vad som gäller för riket som helhet. Byggnadsarbetarna i
          </note>
          <note>
            Kalmar län kommer därför att drabbas hårdare än vad som är fallet
            för byggnadsarbetare i många andra delar av landet.
          </note>
          <note>
            För det tredje bor enbart i sydostlänen -- Kalmar,
          </note>
          <note>
            Kronobergs och Blekinge län -- nästan 600 000
          </note>
          <note>
            människor. De som bor i sydostlänen måste i dag åka till Arlanda,
            Sturup, Landvetter eller
          </note>
          <note>
            Köpenhamn såväl när de efterfrågar internationella flygresor
            som charterresor. En internationell flygplats i Kalmar borde hälsas
            med stor tillfredsställelse både av affärs- och charterresenärer.
          </note>
          <note>
            För det fjärde kommer frigörelsen i Östeuropa liksom övergången
            till marknadsekonomi att medföra en enorm efterfrågan på utbildning
            och information. Affärskontakter behöver byggas upp.
          </note>
          <note>
            Snabba flygförbindelser kommer att behövas både för person- och
            fraktbefordran. Avståndet från
          </note>
          <note>
            Kalmar till Gdansk är 30 mil, till Stettin 40 mil, till
          </note>
          <note>
            Riga 50 mil, till Tallinn, Vilnius och Warszawa ungefär 60 mil,
            dvs. flygtider på mellan 20 och 50
          </note>
          <note>
            minuter.
          </note>
          <note>
            Fru talman! I Kalmar län pekar man då och då på länsföretagarnas
            dåliga engagemang och bristande entusiasm för nya projekt. Alla
            inser ju att om man inte satsar helt och fullt, uppnår man bara
            halvmesyrer, och oftast uppnår man inget alls. Vi skulle behöva
            litet mera Gnosjöanda i Kalmar län, hör man då och då. Visst är
            det så.
          </note>
          <note>
            Tyvärr har farhågorna om bristande engagemang besannats i min
            egen hemkommun Kalmar.
          </note>
          <note>
            Tidningarna rapporterade om min motion.
          </note>
          <note>
            Luftfartsverkets lokala representanter var mycket positiva. Kalmar
            kommun och Kalmar läns kommunförbund fick kopior av motionen.
            Och sedan har man naturligtvis jobbat stenhårt för att försöka
            realisera idén. Har man det? Nej, man har inte gjort någonting
            -- inte en enda protokollförd diskussion, inte ens ett embryo
            till en kommitté. Jag har just i dag kontrollerat detta.
          </note>
          <note>
            Kalmar läns kommunförbund kör nu ut en tolvsidig tidning om Kalmar
            län och EG -- inte ett ord om en eventuell utbyggnad av Kalmar
            flygplats. Kalmar kommun, som borde ha ett direkt intresse av
            en utbyggnad av flygplatsen, både sett ur arbetsmarknadssynpunkt
            och för att förbereda flygplatsen och näringslivet inför en kommande
            högkonjunktur, har inte lagt två strån i kors för att föra frågan
            fram mot en positiv lösning. Är det så att vi i sydost aldrig
            ser möjligheterna -- vi ser bara svårigheterna.
          </note>
          <note>
            Eftersom förslaget kommer från Ny demokrati kanske politikerna
            i Kalmar län av taktiska skäl, precis som i denna kammare, hellre
            blundar än ger
          </note>
          <note>
            Ny demokrati äran av ett förslag som skulle innebära mycket positivt
            för befolkningen i Kalmar län i allmänhet och Kalmar kommun i
            synnerhet.
          </note>
          <note>
            Det är i så fall bedrövligt. I så fall ser man bara från vilket
            håll förslaget kommer och inte vad förslaget innehåller.
          </note>
          <note>
            Tyckte man kanske att förslaget var för dåligt? Nej, det kan
            man inte ha gjort. Man diskuterar ju inte ens förslaget. Detta
            bekräftas både av chefen för näringslivskontoret i Kalmar och
            av företrädare för
          </note>
          <note>
            Kalmar flygråd. Man säger att idén är intressant, men att man
            ännu inte hunnit göra någonting. Det är bedrövligt.
          </note>
          <note>
            Kan det hjälpa frågan till en positiv lösning, låter jag gärna
            övriga riksdagspartier få stå för motionen, och om det behövs
            motarbetar jag gärna förslaget av all kraft. Då kanske motionen
            fick en positiv behandling.
          </note>
          <note>
            Fru talman! Min hemställan i motionen är mycket hovsam, nämligen
            att NUTEK får i uppdrag att utreda förutsättningarna och kostnaderna
            för en utbyggnad av Kalmar flygplats. Låt NUTEK få det utredningsuppdraget.
          </note>
          <note>
            Fru talman! Trots att jag kanske inte har så många sympatisörer
            för min motion, vare sig i denna kammare eller som företrädare
            för min hemkommun, yrkar jag bifall till Ny demokratis reservation
            nr 3 och yrkar samtidigt avslag på utskottets hemställan under
            mom. 14.
          </note>
          <note type="speaker">
            Anf. 119 JAN SANDBERG (m):
          </note>
          <note>
            Fru talman! Att döma av Lars Moquists inlägg bör han använda
            mer av sin energi till att tala med mer lokalt aktiva politiker
            än till riksdagsmännen.
          </note>
          <note type="speaker">
            Anf. 120 LARS MOQUIST (nyd):
          </note>
          <note>
            Fru talman! Jag har spritt information om detta, och jag har
            haft kontakt främst med luftfartsverket.
          </note>
          <note>
            Som jag sade i mitt anförande har luftfartsverket och vissa företrädare
            för kommunen sett positivt på detta. Men ingenting har gjorts.
            Man väntar för länge, och ingenting blir av. Gör man ingenting,
            händer heller ingenting.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            10 § Riksfärdtjänst
          </note>
          <note>
            Föredrogs
          </note>
          <note>
            trafikutskottets betänkande
          </note>
          <note>
            1991/92:TU14 Riksfärdtjänst (prop. 1991/92:100
          </note>
          <note>
            delvis).
          </note>
          <note type="speaker">
            Anf. 121 BO NILSSON (s):
          </note>
          <note>
            Fru talman! Det skulle ha varit intressant att få debattera denna
            fråga med Kenneth Lantz. Men av hänsyn till kammarens ledamöter
            skall jag avstå från den debatten i kväll. Vi kan komma tillbaka
            till den senare.
          </note>
          <note>
            Härmed vill jag yrka bifall till hemställan i trafikutskottets
            betänkande nr 14.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande trafikutskottets betänkanden 1991/92:TU13
            och TU14.
          </note>
          <note>
            Trafikutskottets betänkande TU13
          </note>
          <note>
            Mom. 1 (riktlinjer för avreglering av den inrikes flygtrafiken)
          </note>
          <note>
            Utskottets hemställan bifölls med 142 röster mot
          </note>
          <note>
            112 för reservation 1 av Sven-Gösta Signell m.fl. 7
          </note>
          <note>
            ledamöter avstod från att rösta.
          </note>
          <note>
            Mom. 12 (Bromma flygplats)
          </note>
          <note>
            Utskottets hemställan bifölls med 147 röster mot
          </note>
          <note>
            115 för reservation 2 av Sven-Gösta Signell m.fl.
          </note>
          <note>
            Mom. 14 (Kalmar flygplats)
          </note>
          <note>
            Utskottets hemställan -- som ställdes mot reservation 3 av Kenneth
            Attefors -- bifölls genom uppresning.
          </note>
          <note>
            Mom. 18 (utrymmen för säkerhetskontroll på
          </note>
          <note>
            Arlanda)
          </note>
          <note>
            Utskottets hemställan med godkännande av utskottets motivering
            -- som ställdes mot utskottets hemställan med godkännande av motiveringen
            i reservation 4 av Kenneth Attefors -- bifölls med acklamation.
          </note>
          <note>
            Mom. 21 (bidrag till kommunala flygplatser m.m.)
          </note>
          <note>
            Utskottets hemställan bifölls med 155 röster mot
          </note>
          <note>
            104 för reservation 5 av Sven-Gösta Signell m.fl. 1
          </note>
          <note>
            ledamot avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Trafikutskottets betänkande TU14
          </note>
          <note>
            Utskottets hemställan bifölls.
          </note>
          <note>
            11 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 8 april
          </note>
          <note type="speaker">
            1991/92:177 av Annika Åhnberg (v) till miljöministern om trafikens
            miljöproblem måste minskas:
          </note>
          <note>
            Bakgrund
          </note>
          <note>
            Regeringen skriver i sin regeringsdeklaration att
          </note>
          <note>
            ''den fjärde uppgiften är att forma en långsiktig och hållbar
            utveckling mot ett samhälle med frisk luft och rent vatten''.
            Det är en uppgift som måste lösas om vi skall ha en framtid. Vänsterpartiet
            har i det syftet lämnat en mängd förslag till riksdagen, nu och
            tidigare år. Första steget i denna process som inom en del sektorer
            kommer att vara både lång och mödosam -- är att den negativa utvecklingen
            upphör, dvs. att belastningen på miljön inte ökar.
          </note>
          <note>
            Även om processen är svår så är det viktigt att komma ihåg att
            våra möjligheter att bryta den dåliga utvecklingen och slå in
            på nya vägar aldrig varit större än i dag. Det finns en insikt
            om problemen, det finns nya tekniker och metoder på många områden.
            Det finns ett växande globalt miljösamarbete.
          </note>
          <note>
            Målet kan inte uppfyllas utan att stora förändringar sker inom
            trafiksektorn. Frånsett det senaste året när lågkonjunkturen reducerat
            transportflödet och därmed minskat belastningen på miljön, ökar
            de flesta miljöproblem som härrör från trafiken --
          </note>
          <note>
            framför allt bilismen och flyget. Två exempel på detta är bullerproblemen
            och utsläppen av koldioxid.
          </note>
          <note>
            Denna negativa trend måste vändas och bli positiv.
          </note>
          <note>
            Regeringen har hittills inte beslutat eller aviserat några nya
            åtgärder som påskyndar denna process i positiv riktning.
          </note>
          <note>
            Kommunikationsminister Mats Odell har i en intervju (Dagens Nyheter
            7 mars 1992) sagt att transporterna (de fysiska) kommer att öka,
            vi skall bygga många fler vägar och att proportionerna mellan
            kommunikationsslagen i framtiden kommer att vara ungefär som nu.
            Denna fatalistiska syn inger oro.
          </note>
          <note>
            På det internationella planet diskuteras nu en klimatkonvention.
            Åtgärder för att minska utsläppen av växthusgaser från trafik
            är en förutsättning för ett framgångsrikt arbete med en sådan
            konvention. Sverige måste vidta åtgärder på hemmaplan. Ett genomtänkt
            agerande för att minska problemen i Sverige kan också bli ett
            bidrag till utvecklingen internationellt. Uteblivna handlingar
            bidrar till internationella processer i den motsatta riktningen.
          </note>
          <note>
            Förslag
          </note>
          <note>
            Moderna högeffektiva kollektiva trafiksystem måste skapas där
            trafikunderlaget är tillräckligt.
          </note>
          <note>
            Miljöanpassade resebehov och vanor skall uppmuntras, elektroniska
            kommunikationer måste byggas ut, miljövänliga bränslen måste ersätta
            de fossila, en teknikupphandlingsfond bör inrättas, investeringar
            i nya distributionssystem bör stimuleras. Drivmedelsskatterna
            måste bli föremål för en ordentlig översyn.
          </note>
          <note>
            Systemet med miljöklasser för fordon måste utvecklas. Miljöministern
            har tidigare i riksdagen sagt att detta övervägs. När kommer besked?
          </note>
          <note>
            För att dessa förändringar skall kunna komma till stånd behövs
            en långsiktig strategi där normer och delmål i tiden anges. En
            sådan strategi underlättar för marknadens aktörer att ta fram
            miljöanpassade alternativ och därigenom minska bl.a. sina investeringskostnader.
          </note>
          <note>
            Vår bilindustri borde åläggas att utveckla modeller med bättre
            miljöanpassning -- tysta, bränslesnåla och möjliga att driva med
            miljövänliga drivmedel.
          </note>
          <note>
            Inte bara fordonens egenskaper i drift måste beaktas, utan också
            hela det system de ingår i, t.ex.
          </note>
          <note>
            bör även i Sverige arbetet med att utveckla bilar som är återvinningsbara
            intensifieras -- en utveckling som nått långt hos utländska biltillverkare.
          </note>
          <note>
            Ytterligare åtgärder som bör vidtas är: Förbjud bly i bensin
            från den 1 juli 1993. I dag finns fullgoda ersättningsmedel till
            blyet. Högre miljö- och hälsoskyddskrav skall ställas på diesel
            och bensin, bl.a. bör högsta tillåtna bensenhalt sänkas.
          </note>
          <note>
            Åtgärder måste vidtas för att nedbringa utsläppen från arbetsfordon
            och -maskiner. Dessa står för en betydande andel av utsläppen.
            Momsen på kollektivresor bör sänkas. Regionalt differentierade
            fordonsskatter bör införas.
          </note>
          <note>
            Viktigt är naturligtvis att kollektivtrafiken byggs ut kraftigt
            -- speciellt i våra tätortsregioner. Detta tar vi upp i särskilda
            interpellationer.
          </note>
          <note>
            Substitutionsprincipen, dvs. att det åligger en producent att
            bygga ut farliga produkter mot mindre farliga, måste tillämpas
            när det gäller drivmedel. På många områden kan vegetabiliska oljor
            ersätta fossiloljor. Det finns uppenbarligen en lång rad åtgärder
            som kan och måste vidtas när det gäller trafikens miljöproblem,
            men regeringen är passiv.
          </note>
          <note>
            Jag vill därför ställa följande frågor till miljöministern:
          </note>
          <note>
            1. Kommer regeringen att upprätta en långsiktig plan -- och i
            så fall när -- för hur trafikens negativa miljöeffekter skall
            minskas?
          </note>
          <note>
            2. Vilka av de förslag som tas upp i interpellationen är regeringen
            beredd att genomföra?
          </note>
          <note>
            3. Vilka andra åtgärder föreslår regeringen för att minska trafikens
            negativa miljöeffekter?
          </note>
          <note>
            12 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 8 april
          </note>
          <note type="speaker">
            1991/92:654 av Birgitta Dahl (s) till socialministern om finansieringen
            av ett eventuellt vårdnadsbidrag:
          </note>
          <note>
            Enligt uppgift i massmedia innebär ett av de förslag till vårdnadsbidrag,
            som regeringen nu diskuterar, att vårdnadsbidraget skall finansieras
            genom drastiska försämringar av föräldraförsäkringen.
          </note>
          <note>
            Tidigare har uppgifter förekommit att resurser skall tas från
            barnomsorgen för att finansiera ett eventuellt vårdnadsbidrag.
            Dessa återkommande uppgifter skapar oro bland människor.
          </note>
          <note>
            Mot bakgrund av detta vill jag fråga socialministern:
          </note>
          <note>
            Hur ser de olika alternativ till finansiering av ett eventuellt
            vårdnadsbidrag ut som regeringen nu diskuterar?
          </note>
          <note type="speaker">
            1991/92:655 av Sten Andersson i Malmö (m) till kulturministern
            om rättshjälp till asylsökande:
          </note>
          <note>
            Då och då förs fram förslag att asylsökande redan vid ankomsten
            till Sverige skall erhålla juristhjälp.
          </note>
          <note>
            Att en del advokater ställer upp på detta förslag är utan tvekan
            lättbegripligt.
          </note>
          <note>
            Detta förslag skall ses mot bakgrund av att rättshjälpsreglerna
            för svenska medborgare, i takt med den ekonomiska tillbakagången,
            under senare tid alltmer skärpts.
          </note>
          <note>
            Avser statsrådet föreslå att juristhjälp skall utgå till asylsökande
            omedelbart vid ankomsten till
          </note>
          <note>
            Sverige?
          </note>
          <note type="speaker">
            1991/92:656 av Margareta Winberg (s) till socialministern om
            föräldraförsäkringen och jämställdheten:
          </note>
          <note>
            Enligt massmedia förbereder regeringen nu att försämra ersättningen
            i föräldraförsäkringen för förvärvsarbetande kvinnor och män.
            Detta skall finansiera ett småbarnstillägg på 835 kronor per månad
            till hemarbetande föräldrar.
          </note>
          <note>
            Min fråga till socialminister Bengt Westerberg är följande:
          </note>
          <note>
            Hur gagnas jämställdheten genom ett sådant förslag?
          </note>
          <note type="speaker">
            1991/92:657 av My Persson (m) till socialministern om övergrepp
            mot äldre:
          </note>
          <note>
            Våldet mot våra äldre är ett problem som uppmärksammas allt oftare,
            nu senast i en rapport, utgiven av socialstyrelsen, som heter
            ''övergrepp mot äldre i hemmet''. I denna ges en skrämmande bild
            av hur gamla människor utsätts för misshandel i sina egna hem.
          </note>
          <note>
            Vilka åtgärder ämnar regeringen vidta utifrån den skrämmande
            bild rapporten ger?
          </note>
          <note>
            1991/92:658 av Sten Söderberg (-) till näringsministern om den
            nya konkurrenslagen:
          </note>
          <note>
            Om fri konkurrens finns och fungerar i praktiken, så kommer konsumentpriserna
            att sjunka radikalt.
          </note>
          <note>
            Enligt SPK så får varje person i Sverige ca 1 000 kr.
          </note>
          <note>
            mer att handla för per månad. Denna inkomstförstärkning är ju
            speciellt bra för den
          </note>
          <note>
            ''lilla'' människan, som t.ex. pensionärer och barnfamiljer.
          </note>
          <note>
            Den nya konkurrenslagen går att manipulera säger skickliga advokater
            både i Belgien och Sverige. Det går att förhala ärenden i den
            nya lagen precis som det går i den gamla dåligt fungerande lagen
            vi har i dag. Genom långa handläggningstider på flera år så kan
            konkurrenssabotörer förhala ärenden så den lille uppstickaren,
            entreprenören, inte klarar av sitt företag utan går i konkurs
            eller alternativt inte vågar sig på att förnya och konkurrera
            med etablissemanget.
          </note>
          <note>
            Min fråga är:
          </note>
          <note>
            Kommer regeringen att se till att i den nya konkurrenslagen finns
            inskrivet att en anmälan om t.ex. leveransvägran blir behandlad
            inom 2 veckor, och att konkurrensverket tar ett beslut inom dessa
          </note>
          <note>
            2 veckor med vitesföreläggande om inte beslutet följs.
          </note>
          <note>
            13 § Kammaren åtskildes kl. 20.22.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 6 §
            anf. 17 (delvis),
          </note>
          <note>
            av talmannen därefter t.o.m. 8 § anf. 53 (delvis),
          </note>
          <note>
            av andre vice talmannen därefter t.o.m. anf. 100
          </note>
          <note>
            (delvis) och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
