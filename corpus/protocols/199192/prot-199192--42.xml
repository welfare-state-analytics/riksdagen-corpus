<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--42</head>
          <docDate when="1991-12-10 00:00:00">1991-12-10 00:00:00</docDate>
        </div>
      </front>
      <body>
        <div>
          <note>
            1 § Anmälan om återtagande av plats i riksdagen
          </note>
          <note>
            Tredje vice talmannen meddelade att Lennart
          </note>
          <note>
            Brunander (c), Charlotte Branting (fp) och
          </note>
          <note>
            Richard Ulfvengren (nyd) denna dag återtagit sina platser i riksdagen,
            varigenom tjänstgöringen som ersättare upphört för Elisabeth Andersson,
            Ronny
          </note>
          <note>
            Karlsson och Arne Jansson.
          </note>
          <note>
            2 § Justering av protokoll
          </note>
          <note>
            Justerades protokollet för den 4 december.
          </note>
          <note>
            3 § Svar på fråga 1991/92:213 om kriminalvårdsanstalterna i Gävle
            och Hudiksvall
          </note>
          <note>
            Anf. 1 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Sigrid Bolkéus har frågat mig om en utbyggnad av
            kriminalvårdsanstalten i Gävle får till följd att anstalten i
            Hudiksvall läggs ned.
          </note>
          <note>
            Kriminalvårdsstyrelsen har i sin anslagsframställning för budgetåret
            1992/93
          </note>
          <note>
            föreslagit att anstalten i Gävle byggs till med ytterligare en
            bostadsavdelning. En sådan utbyggnad skulle enligt kriminalvårdsstyrelsen
            kunna medföra att anstalten i Hudiksvall, som är gammal och otjänlig
            för sitt ändamål, kan läggas ned.
          </note>
          <note>
            Regeringen har i sitt förslag till tilläggsbudget I för budgetåret
            1991/92 förordat att medel anvisas för tidigareläggning av statliga
            investeringar och anläggningsarbeten, bl.a. för utförande av en
            bostadsavdelning vid anstalten i Gävle.
          </note>
          <note>
            Frågan om vilka resurser kriminalvården behöver för nästa budgetår
            bereds för närvarande inom regeringskansliet. I detta arbete ingår
            även en bedömning av behovet av anstalten i Hudiksvall.
          </note>
          <note>
            Regeringen avser således att återkomma till frågan i 1992 års
            budgetproposition, och jag är därför inte i dag beredd att svara
            på frågan om anstalten i
          </note>
          <note>
            Hudiksvall kommer att läggas ned.
          </note>
          <note type="speaker">
            Anf. 2 SIGRID BOLKÉUS (s):
          </note>
          <note>
            Herr talman! Jag tackar justitieministern för svaret där det
            framgår att det inte finns någon direkt koppling mellan nybyggnationen
            av Gävlefängelset och Hudiksvallsfängelset. Jag konstaterar att
            vi från Gävleborg får fortsätta att leva i ovisshet ett tag till
            om hur det blir med Hudiksvallsfängelset.
          </note>
          <note>
            Anstalten uppfördes 1869, och i början av 1980-
          </note>
          <note>
            talet skulle den ersättas av en ny. Tomt anskaffades, men i fjol
            föreslogs det i stället en nedläggning.
          </note>
          <note>
            Jag anser att Hudiksvallsanstalten behövs i dag och kommer att
            behövas även i framtiden. Vi vet att behovet av fler fängelseplatser
            kommer att öka kraftigt. Nybyggnation för 44 interner har kostnadsberäknats
            till 45 milj.kr. Norra
          </note>
          <note>
            Hälsingland skulle verkligen behöva fler arbetstillfällen.
          </note>
          <note>
            Lägg inte ned den slutna lokalanstalten i Hudiksvall om en nybyggnation
            inte skulle rymmas i budgeten.
          </note>
          <note>
            Visserligen är anstalten gammal och i behov av byggnadsmässiga
            justeringar, framför allt i köket.
          </note>
          <note>
            Men låt oss ta till vara de många kvaliteter som finns, t.ex.
            erfaren personal, trivsel för fångarna och ett utmärkt samarbete
            mellan kriminalvården och dem som arbetar för att förbereda frigivningen,
            t.ex. bostadsförmedlingen, arbetsförmedlingen och socialtjänsten.
          </note>
          <note>
            Herr talman! En nedläggning vore en dålig affär.
          </note>
          <note>
            Anstalten kan, med hjälp av vissa reparationer, drivas vidare
            några år till.
          </note>
          <note>
            Överläggningen var härmed avslutad.
          </note>
          <note>
            4 § Svar på fråga 1991/92:235 om pornografisk framställnings
            straffbarhet
          </note>
          <note>
            Anf. 3 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Gullan Lindblad har frågat mig om vilka åtgärder
            jag avser att vidta för att straffbarhet skall gälla för vissa
            pornografiska framställningar.
          </note>
          <note>
            Gullan Lindblad hänvisar till två avgöranden av justitiekanslern
            resp. hovrätten för Västra Sverige rörande tillämpningen av bestämmelserna
            om olaga våldsskildring i brottsbalken (16 kap. 10 b §).
          </note>
          <note>
            I de aktuella fallen ansågs bestämmelserna inte vara tillämpliga.
          </note>
          <note>
            Enligt Gullan Lindblad behövs en precisering av begreppet ''sexuellt
            våld eller tvång'' i pornografiska sammanhang.
          </note>
          <note>
            Den 29 november besvarade jag en interpellation som också gällde
            våldspornografi. Som jag framhöll då är det väsentligt att det
            finns effektiva bestämmelser mot spridande av våldspornografi,
            eftersom pornografi av den arten ofta förmedlar en grovt kränkande
            och nedvärderande bild av kvinnor. När det gäller frågan om de
            nuvarande bestämmelserna är tillräckliga eller inte, vill jag
            hänvisa till att justitiekanslern för närvarande har i uppdrag
            att utreda denna fråga. Det är naturligt att i det sammanhanget
            göra överväganden av det slag som Gullan Lindblad har pekat på.
            Justitiekanslern skall redovisa resultatet av sitt arbete senast
            den 1
          </note>
          <note>
            juli nästa år.
          </note>
          <note type="speaker">
            Anf. 4 GULLAN LINDBLAD (m):
          </note>
          <note>
            Herr talman! Jag ber att få tacka justitieministern för svaret.
          </note>
          <note>
            Av svaret framgår att justitieministern delar min uppfattning
            att det ibland förmedlas grovt kränkande bilder och återgivningar
            av samlag osv.
          </note>
          <note>
            Sådant kan verkligen grovt kränka kvinnor.
          </note>
          <note>
            För en tid sedan fick jag ett brev. Jag är ordförande i ett kvinnoförbund,
            och jag har fått många brev i samma fråga. Brevet gällde s.k.
            fist-fucking, eller på vardagsspråk ''knytnävsknull''. I brevet
            ställs följande fråga: ''Vad är Du beredd att göra åt följande
            -- Du som kvinna och politiker?'' Är det inte här fråga om sexuellt
            våld? Nu ansågs det inte vara så. Det går att diskutera frågan
            fram och tillbaka rent medicinskt sett. Men jag tycker att man
            här har överskridit anständighetens gräns.
          </note>
          <note>
            Jag läste nyligen en artikel i Svenska Dagbladet med rubriken
            JK friar porrserie. Av artikeln framgår det att: ''En man hugger
            huvudet av en kvinna och sätter i stället dit huvudet från sin
            älskarinna, som omkommit i en bilolycka. Efter transplantationen
            har mannen samlag med sin skapelse. Denna ruggiga historia återges
            i en bildserie i ett nummer av porrtidningen Svenska
          </note>
          <note>
            Hustler. Bildserien har polisanmälts av flera privatpersoner
            i Linköping och därefter granskats av justitiekanslern.''
          </note>
          <note>
            Enligt artikeln anser JK inte att detta med de bestämmelser som
            råder för närvarande kan betecknas som sexuellt våld eller tvång.
            Jag hoppas att han när han har gått igenom detta problem kommer
            med ett förslag till lagstiftning som verkligen visar att det
            är brottsligt att behandla kvinnor på detta sätt -- även om det
            bara är på bild.
          </note>
          <note>
            Överläggningen var härmed avslutad.
          </note>
          <note>
            5 § Svar på fråga 1991/92:238 om innehav av ammunition utan tillstånd
          </note>
          <note>
            Anf. 5 Justiteminister GUN HELLSVIK
          </note>
          <note>
            (m):
          </note>
          <note>
            Herr talman! Sigrid Bolkéus har bett mig om ett klargörande om
            vad som kommer att gälla efter den
          </note>
          <note>
            1 januari 1992 angående innehav av enstaka patroner, som ej passar
            till de vapen man har tillstånd till.
          </note>
          <note>
            Frågan har samband med de ändringar i vapenlagen som behandlades
            i riksdagens justitieutskott förra riksmötet. Som Sigrid Bolkéus
            mycket riktigt säger i frågan till mig, justerades den av regeringen
            föreslagna straffbestämmelsen på utskottets initiativ. Skälet
            var att det klart skall framgå av lagtexten att ringa fall av
            otillåtet ammunitionsinnehav inte är straffbart. Utskottet framhöll
            vikten av att inte betunga rättsapparaten med onödiga ingripanden.
            Från det straffbara området skulle undantas innehav av enstaka
            patroner eller ett helt obetydligt souvenirinnehav eller liknande
            bagatellartade innehav, om inte särskilda omständigheter motiverade
            något annat.
          </note>
          <note>
            Särskilda omständigheter för straffbarhet skulle enligt utskottet
            kunna vara ammunition som påträffas i s.k. knarkarkvartar eller
            under liknande förhållanden.
          </note>
          <note>
            Jag utgår givetvis från att polis, åklagare och domstolar när
            de skall tillämpa lagen på sedvanligt sätt beaktar skälen bakom
            den antagna lagtexten.
          </note>
          <note>
            Något ytterligare klargörande som Sigrid Bolkéus frågar efter
            behövs därför inte. Lagtexten är dessutom beslutad av riksdagen,
            och det är uteslutet att i efterhand göra något som skulle likna
            motivuttalanden. Nu är lagens tillämpning en fråga för våra rättstillämpande
            myndigheter. Jag kommer att följa utvecklingen noga. Ger den vid
            handen att det straffbara området onödigt inverkar på vapenägarnas
            intressen, kommer jag att överväga att föreslå en lagändring.
          </note>
          <note type="speaker">
            Anf. 6 SIGRID BOLKÉUS (s):
          </note>
          <note>
            Herr talman! Jag tackar justitieministern för svaret och att
            det kom snabbt. Den nya lagen träder i kraft om tre veckor, dvs.
            den 1 januari 1992.
          </note>
          <note>
            Oroliga vapenägare har efter att ha läst tidningsartiklar frågat
            mig: Gäller inte riksdagsbeslutet? Har ni ändrat det? Kommer man
            att kunna dömas till dagsböter eller fängelse upp till sex månader
            bara för att man har några udda patroner liggande som inte passar
            till de vapen man har licens för? Beskedet från justitieministern
            i dag är att riksdagsbeslutet står fast. Det blir precis som justitieutskottet
            förordade med anledning av motion Ju38, nämligen att det från
            straffbestämmelserna i 38 § görs undantag för ringa fall av innehav
            av ammunition. Ingen som innehar enstaka patroner skall bestraffas.
          </note>
          <note>
            Herr talman! Det är inte så lätt som folk i allmänhet tror att
            skriva in i lagen att ringa fall av innehav av ammunition skall
            vara tillåten. Lagen kan inte skrivas så att man tar bort sanktionsmöjligheter
            som behövs. I betänkandet står, som justitieministern mycket riktigt
            påpekade i svaret, att särskilda omständigheter för straffbarhet
            kan vara att ammunition påträffas i knarkarkvartar eller under
            liknande omständigheter. Det är alltså inte fråga om att jaga
            den enskilde jägaren.
          </note>
          <note>
            Vi vapenägare kan se fram emot nyårsafton utan att befara att
            vi skall bli kriminella över en natt. Jag noterar med tillfredsställelse
            att justitieministern kommer att följa utvecklingen noga.
          </note>
          <note>
            Överläggningen var härmed avslutad.
          </note>
          <note>
            6 § Svar på fråga 1991/92:241 om demonstrationsfriheten
          </note>
          <note>
            Anf. 7 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Sten Andersson i Malmö har frågat mig vilka åtgärder
            jag är beredd att vidta i syfte att garantera demonstrationsfriheten
            i Sverige.
          </note>
          <note>
            Bakgrunden till frågan är de händelser som utspelade sig i Lund
            och Stockholm den 30
          </note>
          <note>
            november i år.
          </note>
          <note>
            Låt mig först säga att jag delar Sten Anderssons oro för en utveckling
            där vissa demonstrationer inte kan hållas i enlighet med givna
            tillstånd. Yttrande-, mötes- och demonstrationsfriheterna är grundläggande
            fri- och rättigheter och skyddas i regeringsformen. Och man måste
            hålla i minnet att dessa friheter gäller -- och bör gälla -- för
            alla medborgare och alla uppfattningar. Samtidigt finns det ju
            begränsningar i hur friheterna i vissa fall kan utövas, t.ex.
            bestämmelsen i brottsbalken om hets mot folkgrupp. Jag har dock
            vid ett flertal tillfällen framhållit vikten av att de grundläggande
            fri- och rättigheterna inte onödigtvis får inskränkas. Bl.a.
          </note>
          <note>
            gjorde jag det i en debatt i denna kammare för en knapp månad
            sedan.
          </note>
          <note>
            En allmän sammankomst -- t.ex. en demonstration -- får upplösas
            endast i mycket speciella situationer. Om vi ger efter och ändrar
            reglerna så att mötesfriheten blir mera begränsad, befinner vi
            oss snart i ett samhälle som få av oss önskar leva i. Med anledning
            av de händelser som
          </note>
          <note>
            Sten Andersson syftar på kommer polisen att lämna mig en redogörelse
            för vad som inträffade. Jag räknar med att då få ett bättre underlag
            för en bedömning om det behövs ytterligare åtgärder för att de
            nu aktuella friheterna verkligen skall kunna garanteras.
          </note>
          <note>
            Anf. 8 STEN ANDERSSON i Malmö (m):
          </note>
          <note>
            Herr talman! Jag tackar statsrådet för svaret som jag tycker
            är klart och kraftfullt. Jag hoppas att de erfarenheter som man
            nu håller på att samla in kommer att resultera i att de händelser
            som inträffade i Stockholm och Lund den 30 november inte skall
            upprepas i Sverige än en gång.
          </note>
          <note>
            Oavsett vilken politisk uppfattning man har skall man ha rätt
            att demonstrera. Har man sedan dessutom fått tillåtelse av polisen
            att demonstrera är det skrämmande att det inträffar sådant som
            exempelvis hände i Lund, där -- om man nu skall ironisera -- ett
            importerat gatans parlament från
          </note>
          <note>
            Danmark agerade genom att bryta upp och kasta gatstenar mot polisen
            så att demonstrationen stoppades.
          </note>
          <note>
            Jag anser att det är av yttersta vikt att vi i Sverige garanterar
            samtliga människors rätt att utöva den grundlagsskyddade yttrande-
            och demonstrationsfriheten. Om samhället plötsligt måste börja
            backa kommer vi att befinna oss i ett samhälle, som statsrådet
            nyss sade, som ytterst få av oss vill leva i. Jag önskar statsrådet
            all lycka och framgång på resan mot det Sverige där vi oavsett
            uppfattning ändå ges rätt att framföra densamma.
          </note>
          <note>
            Överläggningen var härmed avslutad.
          </note>
          <note>
            7 § Svar på fråga 1991/92:272 om sekretesskydd för viss genetisk
            information
          </note>
          <note>
            Anf. 9 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Frågan är ställd till statsrådet Laurén.
          </note>
          <note>
            Arbetet inom regeringen är så fördelat att det är jag som skall
            besvara frågan.
          </note>
          <note>
            Lennart Daléus vill veta om regeringen ämnar skapa förutsättningar
            för en betryggande hantering från sekretessynpunkt av den genetiska
            informationen vid SKL i Linköping.
          </note>
          <note>
            Frågan gäller alltså i första hand hanteringen av material från
            DNA-undersökningar vid det kriminaltekniska laboratoriet. Detta
            material finns i dag förvarat i sakakter kopplade till varje enskilt
            ärende. För materialet gäller samma slags sekretess som gäller
            i allmänhet för förundersökningar i brottmål. Det innebär att
            sekretess gäller både till skydd för utredningsintresset och till
            skydd för den enskildes personliga integritet.
          </note>
          <note>
            DNA-tekniken är fortfarande ny i förundersökningssammanhang.
            Jag har för min del inte fått någon information som visar att
            skyddet för den här typen av material inte skulle vara till fyllest.
            Jag förutsätter att rikspolisstyrelsen anmäler till regeringen
            om det skulle föreligga behov av regeländringar.
          </note>
          <note>
            Jag vill också nämna att frågor kring DNA-analyser i rättsliga
            sammanhang är aktuella inom
          </note>
          <note>
            Europarådet. Det gäller bl.a. frågan om hur erhållna uppgifter
            skall bevaras, lagras och skyddas. Enligt uppgift kommer Europarådet
            att utfärda riktlinjer på området. Frågor kring hanteringen av
            DNA-analyser kommer givetvis att aktualiseras på nytt i det sammanhanget.
          </note>
          <note type="speaker">
            Anf. 10 LENNART DALÉUS (c):
          </note>
          <note>
            Herr talman! Jag tackar justitieministern för svaret. Det intressanta
            står i den sista delen av svaret, nämligen att Europarådet kommer
            att aktualisera dessa frågor på olika sätt. Det innebär samtidigt
            att den nuvarande situationen inte är till fyllest, och jag tror
            man kan utgå från att den inte heller är det i Sverige.
          </note>
          <note>
            Skälen till detta är flera. Det kanske viktigaste är att mängden
            information från den här typen av material växer i takt med att
            kunskapen om tekniken ökar. Där vi i dag kan få en bråkdel information
            från genetiskt material kan man kanske om fem år läsa materialet
            som en öppen bok och få information om den aktuella människan.
          </note>
          <note>
            Ett ytterligare problem är att man i kriminaltekniska sammahang
            lagrar information även om sådana människor som inte är direkt
            berörda av brottshändelsen, utan finns med i sammanhanget på annat
            sätt. Man kan tänka sig våldtäktsfall där även genetisk information
            om äkta maken till en våldtagen kvinna finns med i materialet.
            Den genetiska informationen om honom lagras, och man är ännu inte
            klar över hur utsorteringen skall gå till och vilka rättsregler
            som skall gälla i detalj.
          </note>
          <note>
            Denna typ av material kan dessutom användas operativt. Utgående
            från ett spermaprov, blodprov, salivprov eller liknande kan man
            börja efterlysa och söka en brottsling, dvs. tänka sig hans utseende,
            få fram hans ögonfärg, gissa sig till hans vikt och många andra
            sådana saker. Jag vet att sådana tankar finns i spaningshänseende.
          </note>
          <note>
            Min följdfråga till justitieministern blir: Finns det inte skäl
            att innan Europarådets rekommendationer blir klara ändå ta några
            initiativ från svensk sida för att få litet strängare sekretessregler
            när det gäller just denna information?
          </note>
          <note>
            Anf. 11 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Jag vill inte påstå att den framtidsbild som Lennart
            Daléus målar upp är felaktig, utan det är en framtid som vi mycket
            väl kan vänta oss. Men vi har sekretessregler som i dagens situation
            betraktas som tillräckliga. Mitt svar blir nu att detta självfallet
            är en fråga som vi måste följa så att vi inte i framtiden blir
            tagna på sängen. Den bedömning som görs i dag är att det inte
            just nu finns några ytterligare behov, men regeringen följer frågan.
          </note>
          <note type="speaker">
            Anf. 12 LENNART DALÉUS (c):
          </note>
          <note>
            Herr talman! Jag är glad över justitieministerns uppriktiga engagemang
            i frågan, men jag vågar ändå vara så djärv att jag tycker att
            man borde dra en slutsats av att Europarådet nu funderar över
            att utfärda riktlinjer inom området när det gäller lagrande, bevarande
            och skydd av just den här typen av information. Det tyder på att
            situationen allmänt betraktas som otillfredsställande.
          </note>
          <note>
            Eftersom vi i Sverige ligger långt framme på detta område, såväl
            när det gäller analyskompetens som allmänt i forskningssammanhang,
            borde vi dra slutsatsen av denna iakttagelse snabbare än
          </note>
          <note>
            Europarådet och helt enkelt gå före när det gäller sekretesskyddet
            för detta material. Det måste ske innan verksamheten sprids till
            fler myndigheter och kommer i större användning i försäkringssammanhang
            och i många andra fall.
          </note>
          <note>
            Jag vore glad om man från svensk sida kunde gå före och införa
            ett skydd -- kalla det gärna tillfälligt skydd -- och sätta ner
            fötterna på jorden innan kunskapen om dessa aktiviteter blir alltför
            spridda.
          </note>
          <note>
            Överläggningen var härmed avslutad.
          </note>
          <note>
            8 § Svar på fråga 1991/92:275 om åtgärder mot ungdomsbrottsligheten
          </note>
          <note>
            Anf. 13 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Liisa Rulander har frågat mig om det finns några
            mer detaljerade planer för snabba åtgärder riktade mot ungdomsbrottslingar.
          </note>
          <note>
            I likhet med Liisa Rulander anser jag att det är viktigt att
            barn och ungdomar får rätta signaler redan från början. Detta
            är en uppgift vi alla måste ta ansvar för, som föräldrar, lärare
            och över huvud taget som vuxna i samhället. När det gäller insatser
            från det allmänna är det primärt en uppgift för socialtjänsten
            att ge barn och ungdomar det stöd som de behöver, medan det är
            rättsväsendets uppgift att svara för reaktionerna mot brott.
          </note>
          <note>
            I syfte att få till stånd en förutsättningslös genomgång av hur
            reaktionssystemet bör vara utformat när brott begås av unga tillsattes
            under
          </note>
          <note>
            1990 ungdomsbrottskommittén (Ju 1990:07, dir.
          </note>
          <note>
            1990:53). Kommittén har bl.a. som uppgift att inventera olika
            tänkbara reaktioner anpassade för unga. Bland reaktioner som kan
            diskuteras finns behandlingstvång, förbud mot att vistas på vissa
            platser vid bestämda tidpunkter, medling och veckoslutsfängelse.
          </note>
          <note>
            Kommittén har efter regeringsskiftet fått en ny sammansättning
            och den skall lägga fram sina förslag under 1992. Jag vill inte
            nu föregripa utredningens resultat, varför mitt svar måste bli
            att det från regeringens sida inte för närvarande finns några
            detaljerade planer på omedelbara åtgärder i dessa frågor. Jag
            vill i sammanhanget även peka på att det pågår ett intensivt arbete
            med att i enlighet med intentionerna i regeringsförklaringen ta
            fram en ny statlig vårdform för unga brottslingar.
          </note>
          <note>
            Åtgärder mot ungdomsbrottsligheten är för regeringen ett prioriterat
            område, och vi kommer att agera snabbt så snart vi har fått ett
            underlag genom kommitténs förslag.
          </note>
          <note type="speaker">
            Anf. 14 LIISA RULANDER (kds):
          </note>
          <note>
            Herr talman! Jag ber att få tacka justitieministern för ett hoppingivande
            svar där det framgick att detta är frågor som är prioriterade
            från regeringens sida.
          </note>
          <note>
            Ungdomar är inte ungdomar hur länge som helst.
          </note>
          <note>
            De blir vuxna kriminella om de inte får stöd omedelbart. Det
            finns ett stort behov av att genom en trygghetsskapande familjepolitik
            och en normgivande skolpolitik ge barn och ungdomar en motkraft
            till våldet. Det säkraste sättet att minska våld och kriminalitet,
            att motverka rotlöshet och drogbruk, är att ge allt tänkbart stöd
            till hem och familjer. Enligt det kristdemokratiska synsättet
            skall samhället skydda och stötta familjen genom ekonomiska, sociala
            och juridiska åtgärder. Barn och ungdomar har rätt till och behov
            av etisk vägledning, något som vi alla är skyldiga att ge dem.
            Skolan måste därför få en etisk förankring.
          </note>
          <note>
            Skolan spelar även en viktig roll då det gäller att stärka självkänslan
            hos ungdomar. Tyvärr har mycket av den välfärdspolitik som under
            lång tid bedrivits inte lett till att man kunnat komma ifrån våld
            och brott. Förutom ett annorlunda samhällsklimat där denna syn
            på gemenskapen får utvecklas, krävs kortsiktiga preventiva åtgärder
            för att stävja brottsligheten.
          </note>
          <note>
            Det är här, precis som justitieministern säger, som samhället
            måste reagera med rättsväsendet. Men jag vill också nämna de önskemål
            som finns om veckoslutshem där ungdomar kan visas en konkret uppmärksamhet,
            ett engagemang som de kanske inte har fått där de växt upp. Denna
            åtgärd brådskar extra mycket. Jag vill också förorda samhällstjänst
            och att ungdomar som har vandaliserat skall få möjlighet att få
            återställa det de har fördärvat. Även speciella straffpåföljder
            för återfallsförbrytare måste tas upp till diskussion.
          </note>
          <note>
            Det vill jag gärna skicka med till den kommitté som skall arbeta
            med dessa frågor.
          </note>
          <note>
            Överläggningen var härmed avslutad.
          </note>
          <note>
            9 § Svar på fråga 1991/92:282 om ökad kunskap om Europakonventionen
            om de mänskliga rättigheterna
          </note>
          <note>
            Anf. 15 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Lars Andersson har frågat mig vad jag avser att
            göra för att öka kompetensen hos de svenska myndigheterna beträffande
          </note>
          <note>
            Europakonventionen och när detta kommer att ske.
          </note>
          <note>
            Låt mig först slå fast att svenska domare, åklagare och andra
            tjänstemän har att följa svensk lag. De skall alltså direkt stödja
            sina beslut på
          </note>
          <note>
            Europakonventionens artiklar, men Sveriges åtaganden enligt konventionen
            utgör ett viktigt moment vid tolkningen av en viss bestämmelse
            i den svenska lagstiftningen. Vad Lars Andersson aktualiserat
            handlar därför i första hand om i vad mån den svenska lagstiftningen
            är anpassad till
          </note>
          <note>
            Sveriges åtaganden enligt konventionen.
          </note>
          <note>
            Under senare år har vår lagstiftning successivt anpassats för
            att få en bättre överensstämmelse med Europakonventionens innehåll,
            sådant det kommer till uttryck i Europadomstolens praxis. Ett
            jourhäktningssystem har införts i domstolarna för att uppfylla
            konventionens krav på att den som är berövad friheten ofördröjligen
            skall ställas inför domare.
          </note>
          <note>
            Rättegångsbalkens processuella regler har ändrats för att stärka
            den tilltalades rättigheter i brottmål.
          </note>
          <note>
            Ett s.k. rättsprövningsinstitut har införts och för att uppfylla
            den enskildes rätt att få civila rättigheter och skyldigheter
            prövade av domstol sker löpande en översyn av fullföljdsreglerna.
          </note>
          <note>
            Europakonventionen är verkligen inte något bortglömt område.
          </note>
          <note>
            Men det är självfallet också viktigt att sprida information om
            konventionens innehåll till de anställda i myndigheterna. Inom
            domstolsväsendets område pågår i det avseendet tämligen intensiva
            utbildningsinsatser genom domstolsverkets försorg. För förvaltningsdomarna
            har vid åtskilliga tillfällen seminarier om
          </note>
          <note>
            Europakonventionens innehåll och
          </note>
          <note>
            Europadomstolens avgöranden arrangerats. En utbildning för domare
            i Europarätt i vid bemärkelse har påbörjats detta budgetår. I
            denna utbildning deltar också åklagare. Även i åklagarnas grundutbildning
            ingår frågor om
          </note>
          <note>
            Europakonventionen. I nordiska seminarier för domare finns också
            inslag om Europakonventionen och ämnet förekommer även vid regionala
            seminarier för domare. Sist men inte minst bevakar utrikesdepartementet
            Europadomstolens domar och ser till att berörda myndigheter får
            kännedom om avgöranden som är av intresse, oavsett om
          </note>
          <note>
            Sverige eller något annat land har varit part i målet.
          </note>
          <note>
            Mot den nu angivna bakgrunden ser jag inte skäl att för närvarande
            vidta några ytterligare åtgärder för att öka kompetensen hos de
            svenska myndigheterna beträffande Europakonventionen.
          </note>
          <note type="speaker">
            Anf. 16 LARS ANDERSSON (nyd):
          </note>
          <note>
            Herr talman! Jag får tacka justitieministern för svaret. Jag
            skall med stort intresse följa utvecklingen, och jag hoppas att
            de åtgärder som kommer att genomföras på utbildningens och lagstiftningens
            område framöver är tillräckliga och leder till att Sverige inte
            fortsättningsvis sitter på de anklagades bänk eller blir fällt
            i Europadomstolen.
          </note>
          <note>
            Jag tackar återigen för svaret.
          </note>
          <note>
            Överläggningen var härmed avslutad.
          </note>
          <note>
            10 § Svar på fråga 1991/92:196 om prisregleringsavgiften på handelsgödsel
            m.m.
          </note>
          <note>
            Anf. 17 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Göran Persson har frågat mig på vilket sätt reduktionen
            av prisregleringsavgiften på handelsgödsel och bekämpningsmedel
            medverkar till att nå målet om en halvering av kemikalieanvändningen
            inom jordbruket.
          </note>
          <note>
            Jag vill erinra om att de avgifter som Göran Persson syftar på
            tillfälligt höjdes, först med 30 % hösten
          </note>
          <note>
            1990 och därefter med ytterligare 20 % våren 1991, i syfte att
            betala av på den räntefria kredit som skulle finansiera 1990 års
            spannmålsöverskott. I
          </note>
          <note>
            samband med riksdagsbeslutet i våras att den rörliga krediten
            skulle amorteras med 555 milj.kr.
          </note>
          <note>
            den 1 juli 1991 konstaterade den dåvarande regeringen att prisregleringsavgifterna
            därmed åter skulle kunna sänkas med 20 % den 1 juli 1992.
          </note>
          <note>
            Den situation vi i dag har på spannmålsmarknaden visar att om
            inte ytterligare betydande arealer ställs om så kommer det även
            i fortsättningen att produceras avsevärda överskott av spannmål.
            I så fall kommer priserna på spannmål sannolikt att fortsätta
            att sjunka i takt med inlösenpriserna. Den bedömning som jag i
            dag gör av den fortsatta utvecklingen är att trots den planerade
            sänkningen av prisregleringsavgiften den 1 juli 1992 kommer nettoeffekten
            av fortsatt omställning, sänkt spannmålspris och sänkta prisregleringsavgifter
            att bli en minskad användning av handelsgödsel och bekämpningsmedel.
          </note>
          <note>
            Beträffande miljöåtgärder på jordbrukets område beslutade riksdagen
            åren 1988 och 1989, således före den tillfälliga höjningen av
            prisregleringsavgiften, om ett långtgående åtgärdsprogram för
            att minska jordbrukets negativa miljöpåverkan. Med de åtgärder
            som nu vidtas inom programmet beräknas de mål som satts upp för
            bl.a. minskad användning av handelsgödsel och bekämpningsmedel
            kunna uppnås.
          </note>
          <note>
            Sammanfattningsvis vill jag således svara Göran
          </note>
          <note>
            Persson att effekten av att helt eller delvis återföra prisregleringsavgifterna
            på handelsgödsel och bekämpningsmedel till den ursprungliga nivån
            inte kommer att påverka möjligheterna att uppnå de miljömål som
            har satts upp för jordbruket.
          </note>
          <note>
            Då Göran Persson, som framställt frågan, anmält att han var förhindrad
            att närvara vid sammanträdet, medgav tredje vice talmannen att
          </note>
          <note>
            Åke Selberg i stället fick delta i överläggningen.
          </note>
          <note type="speaker">
            Anf. 18 ÅKE SELBERG (s):
          </note>
          <note>
            Herr talman! Jag får tacka jordbruksministern för svaret.
          </note>
          <note>
            Frågan är ställd med anledning av tilläggsbudget I, där jordbruksministern
            föreslår en reducering av prisregleringsavgiften på handelsgödsel
            och bekämpningsmedel med 200 milj.kr.
          </note>
          <note>
            Vi menar att detta är fel signal till jordbruket ur miljöpolitisk
            synpunkt och med hänsyn till de beslut som vi tidigare har fattat
            i riksdagen --
          </note>
          <note>
            särskilt då vi, som jordbruksministern också påpekar, både 1988
            och 1989 mycket kraftigt har krävt att kemikalieanvändningen skulle
            minskas i jordbruket.
          </note>
          <note>
            Vi sade ju 1988 att åtgärderna skulle innebära en halvering av
            kväveurlakningen från jordbruket fram till år 2000. I internationella
            överenskommelser har detta mål ytterligare tidigarelagts; en halvering
            skall uppnås till 1995.
          </note>
          <note>
            Riksdagen har också uttalat att införande av en miljöskatt bör
            övervägas när prisregleringsavgifterna avskaffas.
          </note>
          <note>
            Därför tycker vi att det nu ges fel signal till jordbruket. Man
            kan få ett intryck av att vi politiskt är beredda att lätta på
            miljökraven i jordbruket. Vi tycker alltså att detta är en felaktig
            åtgärd.
          </note>
          <note>
            Anf. 19 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Det är möjligt att den oinitierade kan få ett sådant
            intryck. Men den som vet hur besluten har gått till -- det gör
            måhända inte Göran Persson, men Åke Selberg vet det mycket väl
            -- är medveten om att den här höjningen är förorsakad av att spannmålsöverskottet
            blev större än förväntat. Den ytterligare kostnad som lades på
            handelsgödsel och bekämpningsmedel kom till därför att skörden
            ett visst år var onormalt stor.
          </note>
          <note>
            När vi nu hade möjlighet att amortera ytterligare
          </note>
          <note>
            200 miljoner på den rörliga krediten, så ser vi det som positivt
            för jordbruket och för samhället.
          </note>
          <note>
            Därigenom begränsas nämligen jordbrukets kostnader, och därigenom
            begränsas även samhällets räntekostnader.
          </note>
          <note>
            Det är inte fel signal, utan det är snarare rätt signal.
          </note>
          <note>
            Vi har redan börjat så smått att anpassa oss till en
          </note>
          <note>
            EG-situation där den här typen av kostnader på produktionsmedlen
            är lägre än i Sverige.
          </note>
          <note>
            Men det viktiga tycker jag är att när den här avgiften infördes,
            så var det inte av miljöskäl. När den tas bort är det inte heller
            av miljöskäl. Vi klarar i alla fall de gamla besluten om miljön,
            som är långtgående.
          </note>
          <note type="speaker">
            Anf. 20 ÅKE SELBERG (s):
          </note>
          <note>
            Herr talman! Jag vill ändå påstå att det är fel signal.
          </note>
          <note>
            Det finns rörelser i vår omvärld som innebär att man tittar på
            vårt system och att man också är beredd att införa restriktioner
            för att nå en bättre situation när det gäller bekämpningsmedel
            och handelsgödsel.
          </note>
          <note>
            För närvarande står ju jordbruket för en mycket stor del av urlakningen.
            Därför är det angeläget att vi kan få den reducering som också
            riksdagen har uttryckt önskemål om, och fattat beslut om när det
            gäller inriktningen.
          </note>
          <note>
            Därför är det så viktigt att det här arbetet får fortsätta --
            att vi rör oss i riktning mot en minskning av användningen av
            bekämpningsmedel och handelsgödsel.
          </note>
          <note>
            Anf. 21 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag har ingen annan uppfattning än
          </note>
          <note>
            Åke Selberg när det gäller volymen av handelsgödsel och bekämpningsmedel
            och när det gäller urlakningen av kväve från jordbruket.
          </note>
          <note>
            Därvidlag har vi lagt fast mål som är mer långtgående än vad
            som förekommer i de flesta länder i vår omvärld. Det är också
            angeläget att vi i samband med diskussioner med EG försöker påverka
            länderna att anpassa sin politik så långt det är möjligt. Det
            är de ambitioner som vi har.
          </note>
          <note>
            Men det är även viktigt att påpeka att miljöavgiften på handelsgödsel
            och bekämpningsmedel ligger fast. Det förekommer över huvud taget
            ingen diskussion i regeringen -- och jag har inte hört att det
            förekommer någon annanstans heller -- om att den skulle tas bort.
            Och redan den är på en mycket högre nivå än i andra länder.
          </note>
          <note>
            Att vi däremot tar bort prisregleringsavgiften ligger i linje
            med regeringens politik -- och också i linje med den tidigare
            regeringens politik.
          </note>
          <note type="speaker">
            Anf. 22 ÅKE SELBERG (s):
          </note>
          <note>
            Herr talman! Jag är helt införstådd med att vi har högre miljöavgifter
            här i Sverige, den saken är helt klar.
          </note>
          <note>
            Men det handlar samtidigt om att vi i våra internationella kontakter
            och förhandlingar får andra länder att röra sig i riktning mot
            den uppläggning som vi har -- i stället för att vi ger signaler
            som kommer att tyda på motsatsen. Därför menar vi att det är mycket
            viktigt att vi håller fast vid vår miljöpolitik.
          </note>
          <note>
            Anf. 23 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Det är ändå viktigt att inte blanda ihop de här
            frågorna, som Åke Selberg nu också försöker göra. Avgiften på
            handelsgödsel och bekämpningsmedel består av två delar: Vi har
            en miljöavgift i botten, som det inte är någon diskussion om,
            och som är högre än på andra håll i världen. Dessutom har vi en
            prisregleringsavgift, som vi skall komma bort ifrån i ett avreglerat
            system -- och som vi också kommer bort ifrån i ett
          </note>
          <note>
            EG-system. Det är naturligt att vi skall försöka få ned den avgiften
            så fort det är ekonomisk möjligt.
          </note>
          <note>
            Överläggningen var härmed avslutad.
          </note>
          <note>
            11 § Svar på fråga 1991/92:231 om jordbruket i norra Sverige
          </note>
          <note>
            Anf. 24 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Kjell Ericsson har frågat mig om regeringen kommer
            att lägga fram förslag som kan förbättra villkoren och därmed
            skapa framtidstro för jordbruket i norra Sverige.
          </note>
          <note>
            Den parlamentariska arbetsgrupp som har haft i uppdrag att lämna
            förslag rörande stödet till jordbruket i norra Sverige har nyligen
            överlämnat sitt betänkande, som bl.a. rör stödet för budgetåret
          </note>
          <note>
            1992/93.
          </note>
          <note>
            Arbetsgruppen tillsattes i juni i år efter begäran från riksdagen
            i samband med beslutet om uppräkning av stödet för innevarande
            budgetår.
          </note>
          <note>
            Översynen har gjorts mot bakgrund av det livsmedelspolitiska
            beslutet från år 1990. För jordbruksföretagen i norra Sverige
            innebär beslutet att reformen inte skall tillåtas leda till lönsamhetsförsämringar
            i någon nämnvärd grad.
          </note>
          <note>
            Jag vill i detta sammanhang erinra om att regeringens ambition
            är att Sverige vid inträdet i
          </note>
          <note>
            EG skall ha ett konkurrenskraftigt jordbruk. Detta gäller naturligtvis
            även jordbruket i norra Sverige.
          </note>
          <note>
            I arbetsgruppens betänkande lämnas förslag till utformningen
            av stödet på kortare sikt, fram till ett svenskt medlemskap i
            EG. Arbetsgruppen ger också förslag till hur Sverige bör agera
            för att lösa de problem som uppstår vid ett inträde i EG och vid
            ett GATT-avtal.
          </note>
          <note>
            Utredningsförslaget remissbehandlas för närvarande, och regeringen
            skall därefter i vederbörlig ordning bereda frågan och ta ställning
            till förslaget.
          </note>
          <note type="speaker">
            Anf. 25 KJELL ERICSSON (c):
          </note>
          <note>
            Herr talman! Jag vill först tacka jordbruksministern för svaret
            på min fråga.
          </note>
          <note>
            Orsaken till att jag ställde den är att jag är bekymrad över
            utvecklingen av jordbruket i skogsoch mellanbygderna. Det förhållandet
            att så många brukare har upphört med produktionen under de senaste
            åren kan få stora konsekvenser, inte bara för näringen och för
            förädlingsindustrin utan även för landsbygdsutvecklingen i övrigt.
            De yttre betingelserna för jordbruket i norra Sverige är inte
            sådana att man kan ställa om till annan produktion.
          </note>
          <note>
            Kött- och mjölkproduktion är det enda gångbara inom det området.
          </note>
          <note>
            Nedgången i mjölkproduktionen inom t.ex. Milkos verksamhetsområde
            har under det senaste året varit mellan 10 och 11 %, och i Värmland
            har nedgången varit hela 13--14 %. Enbart i Värmland har ca 70--80
            brukare slutat det senaste året. Vi tycker att det här är allvarligt.
          </note>
          <note>
            När jag ställde min fråga kände jag inte till innehållet i den
            parlamentariska kommitténs förslag. Jag vill säga att jag känner
            sympati för många delar i dess förslag. Det finns väl också några
            som jag ställer mig frågande inför, men jag skall inte nu fördjupa
            mig i det.
          </note>
          <note>
            Låt mig bara konstatera att det är viktigt att vi får ett förslag
            som lever upp till riksdagsbeslutet från
          </note>
          <note>
            1990. Jordbruket i norra Sverige måste nu få signaler om ett
            snabbt nivålyft, så att man får slut på minskningen av antalet
            brukare inom detta område. Det är enda sättet att se till att
            framtidstron kommer tillbaka.
          </note>
          <note>
            Jag skulle bara vilja ställa några kompletterande frågor här.
            Jag vet att det nu inte finns något förslag och kanske inte heller
            något svar på frågan, men jag undrar ändå om det finns tankar
            inom regeringen på att göra några justeringar av stödområdesgränserna
            eller av prisstödet inom stödområdet. Det som jag här har relaterat
            gäller stödområdena 3 och 4, där den största minskningen har skett.
          </note>
          <note>
            Jag vill också ta upp transportstödet. Jag har hört att det nu
            är långt emellan producenterna. Om man riskerar att förlora mjölklinjerna
            kan man inte heller få mjölken ivägkörd i fortsättningen. Också
            transportstödet blir därför viktigt.
          </note>
          <note>
            Anf. 26 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Kjell Ericsson nämner situationen i norra Sverige,
            och Värmland hör ju i det här sammanhanget till det området. Jag
            vet att det finns många bekymmer och att många jordbrukare slutar.
            Det är också riktigt att det inte finns så mycket att ställa om
            till. Det har heller aldrig varit avsikten, utan tanken är att
            den pågående produktionen skall kunna fortsätta. Det var just
            därför som 1990 års beslut formulerades så, att om det skulle
            bli en kraftig sänkning av produktionspriserna och lönsamheten,
            skulle det inte få lov att slå igenom i norra Sverige.
          </note>
          <note>
            Nu är det dess bättre så att mjölkproduktionen i landet totalt
            sett har uppnått balans. Det finns alltså ett produktionsutrymme
            att hålla fast vid för norra
          </note>
          <note>
            Sverige. Motiv för en ytterligare sänkning finns därmed inte
            totalt och i synnerhet inte för norra
          </note>
          <note>
            Sverige.
          </note>
          <note>
            När det sedan gäller frågan om vissa tankegångar som eventuellt
            skulle finnas inom regeringskansliet är det min ambition att hemlighålla
            dem så länge som möjligt, och jag skall därför inte avslöja för
            mycket på det området. Jag vill bara nämna att frågan om ändring
            av gränsdragningar liksom tidigare är mycket komplicerad och att
            det tar tid att förbereda sådana åtgärder.
          </note>
          <note type="speaker">
            Anf. 27 KJELL ERICSSON (c):
          </note>
          <note>
            Herr talman! Jag får tacka för svaret och hoppas att det kommer
            ett positivt förslag, som ger brukarna i norra Sverige den framtidstro
            som jag efterfrågar.
          </note>
          <note>
            Det är många som i dag bekymras av jordbrukets framtid. En opinionsundersökning
            för inte länge sedan visade att en stor del av svenska folket
            vill ha öppna landskap och en levande landsbygd. Jordoch skogsbruket
            är basnäringarna på landsbygden, och det är därför viktigt att
            man ger brukarna förutsättningar att överleva även i framtiden.
            Det är angeläget att regeringen så snart det kan ske lägger fram
            förslag som ger de rätta signalerna till näringsutövarna.
          </note>
          <note>
            Anf. 28 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Bara helt kort: Jag tror att det är rätt att svenska
            folket vill ha kvar det öppna landskapet, inte minst i våra skogs-
            och mellanbygder samt i norra Sverige. Men ambitionen är ju den
            att vi skall uppnå balans i produktionen av livsmedel och jordbruksprodukter
            i Sverige och att vi skall kunna få ett konkurrenskraftigt jordbruk
            i hela landet.
          </note>
          <note>
            Om vi får det blir tendensen inte sjunkande lönsamhet utan möjligen
            en förbättrad lönsamhet.
          </note>
          <note>
            Då blir dessutom problemen för jordbruket i norra
          </note>
          <note>
            Sverige med att hänga med i denna utveckling inte så stora.
          </note>
          <note>
            Överläggningen var härmed avslutad.
          </note>
          <note>
            12 § Svar på fråga 1991/92:247 om fusk med ursprungsmärkning
          </note>
          <note>
            Anf. 29 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Stina Gustavsson har frågat vilka åtgärder civilministern
            avser vidta för att en varas ursprung -- i detta fall grönsaker
            och frukt -- klart skall framgå vid försäljning. Frågan har överlämnats
            till mig för besvarande.
          </note>
          <note>
            Marknadsföring som vilseleder konsumenterna om en varas geografiska
            ursprung kan förbjudas vid vite med stöd av generalklausulen i
            2 §
          </note>
          <note>
            marknadsföringslagen. Konsumentombudsmannen kan föra talan hos
            marknadsdomstolen om sådant förbud.
          </note>
          <note>
            Fr.o.m. den 1 januari 1992 skall alla färdigförpackade livsmedel
            märkas med ursprungsland. För oförpackade livsmedel finns ett
            åtagande från detaljhandeln med följande innebörd:
          </note>
          <note>
            -- Information om ursprungsland skall lämnas för bär, frukt,
            grönsaker, potatis, rotfrukter och svamp, som säljs i lös vikt
            genom självplockning eller i förpackningar som inte är tillslutna.
          </note>
          <note>
            -- information skall lämnas på skylt eller anslag intill varan.
            För vegetabilier som säljs i förpackning kan informationen i stället
            lämnas på förpackningen.
          </note>
          <note>
            När det gäller oförpackade livsmedel är det av praktiska skäl
            svårare att ställa upp krav på ursprungsmärkning. Om en säljare
            anger ursprunget för sådana varor på ett vilseledande sätt, gäller
            marknadsföringslagens bestämmelser.
          </note>
          <note>
            För svenska producenter är det viktigt att hålla en så hög kvalitet
            på sina produkter och att marknadsföra dessa på ett sådant sätt
            att konsumenterna efterfrågar deras varor. Det blir då en angelägenhet
            för handeln att märka varorna med ursprungsland. Svenskproducerade
            livsmedel bör vara en garanti för hög kvalitet till konkurrenskraftiga
            priser. För bästa möjliga efterlevnad av detaljhandelns åtagande
            om märkning är det över huvud taget betydelsefullt att konsumenterna
            efterfrågar varornas ursprung.
          </note>
          <note type="speaker">
            Anf. 30 STINA GUSTAVSSON (c):
          </note>
          <note>
            Herr talman! Jag har faktiskt ställt frågan just till jordbruksministern
            och inte till någon annan. Jag blev en aning förvånad när jag
            i snabbprotokollet fann att mottagaren hade ändrats till civilministern
            -- så ock på föredragningslistan i dag.
          </note>
          <note>
            Men ordningen är nu återställd, och jag ber att få tacka jordbruksministern
            för svaret.
          </note>
          <note>
            De tidningsuppgifter om fusk med ursprungsmärkning som förekommit
            på senare tid har gjort att konsumenter som satt värde på ursprungsuppgifter
            känt sig lurade. Också de handlare och importörer som agerar sunt
            har känt sig lurade. Inom den svenska trädgårdsbranschen känner
            man olust.
          </note>
          <note>
            Den falska ursprungsbeteckningen kan få allvarliga konsekvenser.
            Om det t.ex. vid en provtagning visar sig att produkten har för
            höga halter av restsubstanser av i Sverige otillåtna bekämpningsmedel,
            kan den odlare som har sitt namn på kartongen men inte har levererat
            innehållet råka illa ut.
          </note>
          <note>
            Inom trädgårdsbranschen säger man sig veta att t.ex. importerade
            tomater packas om i svenska lådor och att utländska gurkor plastas
            in med märkningen ''svenskodlad''. I svenskmärkta påsar kan det
            i stället för svensk potatis förekomma potatis från Holland eller
            Polen.
          </note>
          <note>
            Eftersom den överenskommelse som träffats mellan handeln och
            branschen angående uppgifter om vilket land en produkt kommer
            från inte efterlevs, borde någonting göras. Jag är inte ute efter
            att ropa på ytterligare lagstiftning.
          </note>
          <note>
            Jordbruksministern pekade på några delar av den lagstiftning
            som vi har i dag, men vad jag vill är att konsumenten skall kunna
            lita på uppgifterna i butiken, och det tror jag att även jordbruksministern
            vill.
          </note>
          <note>
            Som jag ser det borde detta problem tas upp i en ordentlig genomgång
            med grossister och importörer och med branschen i övrigt för att
            man skall kunna komma fram till en lösning. Jag hoppas att jordbruksministern
            skall överväga att ta ett sådant initiativ. Konsumenterna har
            rätt att få vederhäftiga uppgifter när de gör sina inköp, och
            de svenska producenterna har i sin tur rätt att inte behöva utsättas
            för det fusk som pågår.
          </note>
          <note>
            Anf. 31 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag har nu fått förklaringen till att
          </note>
          <note>
            ''civilministern'' hade skrivits med förskjuten radhöjd i förhållande
            till resten av den fråga som jag fått en fotokopia på. Nu är emellertid
            ordningen återställd, som Stina Gustavsson sade.
          </note>
          <note>
            Det är naturligtvis angeläget, som jag sade i mitt svar, att
            man vidhåller att lagens regler följs och även att handeln följer
            sina egna åtaganden. Om det inte sker, vill jag bara upprepa vad
            jag sade tidigare: I fall där ursprunget för varor anges på ett
            vilseledande sätt, skall marknadsföringslagens bestämmelser tillämpas.
          </note>
          <note>
            Jag vågar inte själv ha någon uppfattning om hur ofta det kan
            ha hänt, men det är uppenbart att om det händer, bör det beivras.
            En debatt i denna fråga bör naturligtvis fästa handelns och konsumenternas
            uppmärksamhet på det som sker, och det bör kunna vara en signal
            för dem att skärpa sina attityder.
          </note>
          <note>
            Överläggningen var härmed avslutad.
          </note>
          <note>
            13 § Svar på fråga 1991/92:277 in biogasforskningen vid Studsvik
          </note>
          <note>
            Anf. 32 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Dan Ericsson i Kolmården har frågat mig på vilket
            sätt jag nu verkar för att den kompetens som finns samlad vid
            Studsvik på bioenergiområdet får fortsatta utvecklingsmöjligheter.
          </note>
          <note>
            Jag har tidigare i höst sagt att den kompetens som finns inom
            Studsvik bl.a. när det gäller teknisk forskning och utveckling
            rörande biobränsleanvändning är värdefull för energisystemets
            omställning och utveckling. Detta bör vara en värdefull resurs
            för forskning och utveckling inom området.
          </note>
          <note>
            Jag har inhämtat att diskussioner för närvarande pågår mellan
            Studsviks ägare Vattenfall och de parter som är intresserade av
            att forsknings- och utvecklingsverksamheten vid Studsvik Energi-
            och
          </note>
          <note>
            Miljöenhet fortlever.
          </note>
          <note>
            Den s.k. energiöverenskommelsen som regeringen har ställt sig
            bakom innebär att medel har avdelats för utveckling av förnyelsebara
            energikällor, bl.a.
          </note>
          <note>
            biobränsle. Denna satsning bör innebära att det kommersiella
            intresset för biobränslen ökar.
          </note>
          <note>
            En förutsättning för att enheten vid Studsvik skall få en varaktig
            framtid är att den stöds och drivs av en eller flera intressenter
            som har ett intresse av att kommersiellt använda den teknik som
            utvecklas vid
          </note>
          <note>
            Studsvik AB. Ett statligt återtagande av ansvaret för enheten
            är därför inte någon långsiktigt bärkraftig lösning.
          </note>
          <note>
            Anf. 33 DAN ERICSSON i Kolmården
          </note>
          <note>
            (kds):
          </note>
          <note>
            Herr talman! Jag vill börja med att tacka jordbruksministern
            för svaret. Anledningen till min fråga är den oro som finns för
            att kompetens på bioenergiområdet skall gå förslösad. Jag ser
            det som synnerligen väsentligt att forskningen kring biobränslen
            och deras användning i energisystemet prioriteras mycket kraftigt
            från statsmakternas sida. Det är nämligen en av förutsättningarna
            för att de energipolitiska riktlinjer som riksdagen lade fast
            i våras också skall bli verklighet.
          </note>
          <note>
            En avveckling av kärnkraften förutsätter att biobränslen kommer
            till användning i stor skala. En förutsättning för det är att
            teknikerna för användningen förbättras. Det görs en viktig forskningsinsats
            i Studsvik när det gäller produktion av biogas i småskaliga anläggningar,
            något som jag personligen tror är en av de viktiga komponenterna
            i den framtida energiförsörjningen.
          </note>
          <note>
            Frågan om framtiden för Studsvik Energi- och
          </note>
          <note>
            Miljöenhet var redan tidigare i höstas uppe till diskussion här
            i kammaren. Det skedde mot bakgrund av att verksamheten då ansågs
            hotad. Då gick jordbruksministern in i debatten och sade bl.a.
          </note>
          <note>
            att det är viktigt att det här arbetet får fortsätta.
          </note>
          <note>
            Egentligen hoppas jag att det leder till att utvecklandet av
            biobränslen kan gå ännu längre och ännu snabbare än vad som är
            fallet i dag.
          </note>
          <note>
            Nu börjar tiden att rinna ut på flera sätt. Min konkreta fråga
            till ministern, som jag dess värre inte fått något klart svar
            på, var på vilket sätt ministern nu verkar för att den kompetens
            som finns samlad vid Studsvik på bioenergiområdet får fortsatta
            utvecklingsmöjligheter. Detta sades i den tidigare debatten. Det
            svar jag fått är att ett statligt återtagande av ansvaret för
            enheten inte är någon långsiktigt bärkraftig lösning. Regeringen
            har ett större ansvar än så för att en av grundbultarna i den
            framtida energiförsörjningen, nämligen bioenergin, skall kunna
            bli hållfast. Forsknings- och utvecklingsarbetet är därvidlag
            centralt.
          </note>
          <note>
            Anf. 34 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag tror att Dan Ericsson i
          </note>
          <note>
            Kolmården och jag har i stort sett samma uppfattning i sakfrågan,
            och förhoppningsvis också när det gäller frågan om Studsvik. Om
            man skall kunna ställa om energisystemet, som en mycket bred majoritet
            här i riksdagen är överens om, krävs det en utveckling av olika
            alternativ. Det krävs även elproduktion av bioenergi som en del
            av detta. Vi vet att det finns en debatt om de olika formerna
            för detta.
          </note>
          <note>
            Vattenfall har för sin del talat om att de är mest intresserade
            av den storskaliga tekniken som bygger på trycksatt förgasning,
            medan den småskaliga tekniken med atmosfärisk förgasning, som
            man forskar om i Studsvik, inte är så intressant för Vattenfall.
            Den bör däremot vara mycket intressant för mindre anläggningar
            med andra intressenter, t.ex. kommuner och värmeverk.
          </note>
          <note>
            Dessa bör finnas bland dem som kan agera. I det sammanhanget
            verkar regeringen för att se till att det finns tillräckliga resurser
            för att stötta upp den här produktionen och den långsiktiga användningen
            av bioenergi på detta sätt. Sedan måste energimarknaden fungera
            på ett sådant sätt att marknaden i sin tur driver utvecklingen
            vidare.
          </note>
          <note>
            Det är den första inriktningen i regeringens verksamhet för närvarande.
          </note>
          <note>
            Anf. 35 DAN ERICSSON i Kolmården
          </note>
          <note>
            (kds):
          </note>
          <note>
            Herr talman! Det är intressant att jordbruksministern säger att
            han understryker vikten av biomassa och bioenergiproduktion.
          </note>
          <note>
            Problemet är att tiden börjar rinna ut, inte minst när det gäller
            just det här forsknings- och utvecklingsarbetet vid Studsvik.
          </note>
          <note>
            Ministern säger på ett annat ställe i sitt svar att medel har
            avdelats för utveckling av förnybara biobränslen. Kan man tänka
            sig att de medlen också kan sättas in direkt där de nu behövs,
            i den typ av verksamhet som Studsvik Energi- och
          </note>
          <note>
            Miljöenhet representerar? Skall vi få en marknad på detta område
            måste vi ligga i ledningen i forsknings- och utvecklingsarbetet.
            Utan detta får vi inte en bärkraftig marknad på kommersiella grunder.
            Kan de medel som jordbruksministern nämnt kanske gå in och stötta
            upp den här verksamheten?
          </note>
          <note>
            Anf. 36 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Tiden går ju alltid, det är inte någonting som är
            speciellt för den här frågan.
          </note>
          <note>
            När Vattenfall nu har uttalat att de för sin del inte är intresserade
            av att satsa mycket pengar i den här anläggningen måste naturligtvis
            andra intressenter få en viss tid på sig att agera. Jag är medveten
            om att personalen vid Studsvik har varslats. Det kommer alltså
            att hända någonting, men jag tror att det också är en signal som
            visar inte bara regeringen, utan också andra, hur pass allvarligt
            det är.
          </note>
          <note>
            Vi tar den här frågan på fullt allvar, men vi anser framför allt
            att våra medel i princip skall sättas in på forskningsområdet,
            och vi vill låta Studsvik agera självständigt. Det är utgångspunkten
            för vårt arbete. Det är min absoluta förhoppning att detta inte
            skall leda till att några resurser går förlorade i sammanhanget.
          </note>
          <note>
            Anf. 37 DAN ERICSSON i Kolmården
          </note>
          <note>
            (kds):
          </note>
          <note>
            Herr talman! Det lät förhoppningsfullt att det kommer att hända
            någonting, som jordbruksministern uttrycker det. Mot bakgrund
            av det som han har sagt i tidigare debatter och här i dag förutsätter
            jag därmed att det här forskningsoch utvecklingsarbetet på bioenergiområdet
            kommer att få bedrivas också i fortsättningen. Då får vi bättre
            förutsättningar för en kommersiell marknad på det här området.
          </note>
          <note>
            Med detta tackar jag ministern för svaret.
          </note>
          <note>
            Överläggningen var härmed avslutad.
          </note>
          <note>
            14 § Svar på fråga 1991/92:183 om humanitär hjälp åt Tibets folk
          </note>
          <note type="speaker">
            Anf. 38 Statsrådet ALF SVENSSON (kds):
          </note>
          <note>
            Herr talman! Leif Bergdahl har frågat mig om regeringen i samband
            med Dalai Lamas besök i
          </note>
          <note>
            Sverige den 3--6 december kunde erbjuda denne humanitär hjälp.
          </note>
          <note>
            Regeringen är väl medveten om situationen för de tibetanska flyktinggrupper
            som alltsedan 1959, på grund av omständigheterna, har tvingats
            fly från
          </note>
          <note>
            Tibet och nu bebor angränsande områden i norra
          </note>
          <note>
            Indien.
          </note>
          <note>
            Från svensk sida har sedan år 1968 genomförts ett antal humanitära
            insatser för tibetanska flyktingar i
          </note>
          <note>
            Indien. Dessa har bekostats genom insamlade privata medel och
            huvudsakligen administrerats av
          </note>
          <note>
            Svenska Tibetkommittén och exempelvis omfattat flera fadderbarnsprojekt,
            barnhemsbyggande m.m. Sedan fyra år tillbaka har bidrag från SIDA
          </note>
          <note>
            utgått, vilka huvudsakligen kanaliserats via
          </note>
          <note>
            Svenska Tibetkommittén. Detta har hittills inneburit bidrag till:
          </note>
          <note>
            -- byggande av ett barnhem,
          </note>
          <note>
            -- utställnings- och försäljningslokaler i anslutning till ett
            kvinnocenter och i ett senare skede en läkarmottagning och personalbostäder
            i anslutning till samma center,
          </note>
          <note>
            -- kontorsutrustning till Tibets kvinnoorganisation med syftet
            att utbilda unga kvinnor i användningen av moderna kontorshjälpmedel,
          </note>
          <note>
            -- uppförande och administrering av skola, utrustning av skolsalar
            m.m.
          </note>
          <note>
            Dessutom har sedan ett par år tillbaka kulturbistånd givits i
            syfte att bidra till att kunskapen om den tibetanska kulturen
            fördjupas och sprids. Det rör sig om stöd till ett tibetanskt
            bibliotek i Dharamsala i Indien. Ett förslag till följdprojekt
            har i dagarna inkommit till SIDA
          </note>
          <note>
            avseende en databas för bibliotekets tibetanska bokbestånd som
            omfattar 65 000 titlar. Jag hade möjlighet att vid mötet med Dalai
            Lama informera om att detta projektförslag nu är klart att godkännas
            för genomförande.
          </note>
          <note>
            Behovet av mediciner bland de landsflyktiga tibetanerna i Indien
            är en fråga som lämpligen bäst hanteras av våra enskilda organisationer
            med stöd från SIDA. Jag kommer att se till att möjligheterna till
            hjälp i sammanhanget utforskas.
          </note>
          <note>
            Leif Bergdahls fråga avser humanitärt bistånd till den tibetanska
            kolonin i Indien, och jag har därför i mitt svar inriktat mig
            på vad vi från svensk sida gör för att bistå denna grupp. Jag
            vill emellertid tillägga att vi från svensk sida också är medvetna
            om de svåra förhållanden som råder för den tibetanska befolkningen
            inne i Tibet, förhållanden som är omvittnade i olika besökares
            rapporter. Det är med beklagande jag konstaterar att inga mer
            omfattande insatser kunnat göras för denna grupp.
          </note>
          <note>
            Ett exempel på en svensk biståndsinsats i Tibet är emellertid
            Svensk-tibetanska skol- och kulturföreningens skolprojekt som
            stöds av SIDA.
          </note>
          <note>
            SIDAs bidrag för alla nämnda Tibetrelaterade insatser beräknas
            totalt till omkring 3 milj.kr.
          </note>
          <note type="speaker">
            Anf. 39 LEIF BERGDAHL (nyd):
          </note>
          <note>
            Herr talman! Jag tackar för Alf Svenssons svar även om jag inte
            är nöjd med det. Jag gläder mig också över att vi äntligen fått
            en biståndsminister vars hjärta klappar varmare för folk som lider
            nöd än för diverse socialistiska diktaturer.
          </note>
          <note>
            Sverige har gett ca 10 miljarder till Vietnam. Tibet har fått
            3 miljoner. Vi kan jämföra dessa 3 miljoner med det antal miljoner
            som getts till den lilla ön
          </note>
          <note>
            Grenada i Västindien. SIDAs statistik visar att när
          </note>
          <note>
            Grenada med hjälp av s.k. rådgivare från Cuba var en socialistisk
            diktatur skickade Sverige ganska mycket pengar dit -- ett år 6
            miljoner. De gick inte direkt via länderbistånd utan genom diverse
            vänskapsföreningar, som de brukar göra i sådana fall.
          </note>
          <note>
            Sedan Grenada blev fritt efter intervention från
          </note>
          <note>
            USA -- från en demokrati således -- har SIDA
          </note>
          <note>
            sammanlagt gett noll kronor till Grenada. Detta är skamligt.
          </note>
          <note>
            Låt oss titta på möjligheten att hjälpa Tibets folk trots att
            det inte finns någon laglig regim inne i
          </note>
          <note>
            Tibet. Här kan man jämföra med vad Sverige gjort för ANC.
          </note>
          <note>
            Missförstå mig inte. Jag har varit SSU-ordförande i slutet på
            1950-talet, och jag har arbetat för frigörelse av de förtryckta
            folkmassorna i
          </note>
          <note>
            Sydafrika. Den svenska regeringen har under åren gett 300--500
            miljoner -- ingen vet exakta beloppet -- till ANC, bl.a. via kanaler
            i England.
          </note>
          <note>
            Jag skulle vilja avsluta med att be Alf Svensson lova att för
            framtiden ge åtminstone 3 milj.kr. per år till
          </note>
          <note>
            Tibets folk.
          </note>
          <note type="speaker">
            Anf. 40 Statsrådet ALF SVENSSON (kds):
          </note>
          <note>
            Herr talman! Låt mig få säga att människor lider nöd även i socialistiska
            diktaturer. Vare sig diktaturerna är socialistiska eller fascistiska
            har människorna inte valt sina diktaturer utan påtvingats dem.
            Därför är de medmänniskor -- jag vill gärna säga medbröder och
            medsystrar --
          </note>
          <note>
            oberoende av hur regimen är etablerad.
          </note>
          <note>
            Kan man nå den enskilda, lilla människan -- och det är naturligtvis
            målet -- skall man vara beredd att göra en insats.
          </note>
          <note>
            Vi kunde resonera länge om huruvida man borde ha satsat de stora
            belopp som har satsats på diverse diktaturer här och var, men
            det var inte detta frågan gällde.
          </note>
          <note>
            Jag vill dock gärna understryka vad som stod i sluttampen av
            mitt svar, nämligen att det är med beklagande jag konstaterar
            att inga mer omfattande insatser kunnat göras för denna grupp,
            alltså för de tibetaner som bor i Tibet.
          </note>
          <note type="speaker">
            Anf. 41 LEIF BERGDAHL (nyd):
          </note>
          <note>
            Herr talman! Jag tror att det är en omsvängning på gång inom
            Alf Svenssons departement. Jag tackar för de kontakter vi haft
            med er på hög nivå.
          </note>
          <note>
            Vi håller med om att man skall hjälpa i första hand folk och
            inte regimer. Jag tror att det kommer att hända mycket på den
            fronten.
          </note>
          <note>
            Jag skulle avslutningsvis vilja upprepa min fråga och be Alf
            Svensson att konkret lova ett bistånd på
          </note>
          <note>
            3 milj.kr. per år.
          </note>
          <note>
            I en tidning stod det om Alf Svensson och frågan
          </note>
          <note>
            ''Har livet förändrats efter valet?''. Alf Svensson får frågan:
            Om du får 5 miljoner skattefritt, vad gör du då?
          </note>
          <note>
            Alf Svensson säger: ''Jag tar med familjen och reser till sluttningarna
            av Himalaya. Har aldrig varit där, men jag inbillar mig att det
            är något av ett paradis på jorden.''
          </note>
          <note>
            Jag skulle vilja rekommendera Alf Svensson att på statens bekostnad
            fara dit nästa vår, i mars eller april, när det är vackert där,
            och träffa Dalai Lama.
          </note>
          <note type="speaker">
            Anf. 42 Statsrådet ALF SVENSSON (kds):
          </note>
          <note>
            Herr talman! Jag är synnerligen glad över att en representant
            för Ny Demokrati ber mig att resa på statens bekostnad. Jag hade
            kanske inte väntat mig den uppmaningen, men jag tar dem givetvis
            till mig.
          </note>
          <note>
            Låt mig avslutningsvis få säga att vi verkligen så mycket vi
            kan vill hjälpa dem som går att hjälpa av tibetanerna som lever
            i Indien. Vi vill gärna också hjälpa de tibetaner som bor inne
            i Tibet. Var övertygad om det!
          </note>
          <note>
            Kan vi göra det, t.o.m. med större belopp än vad
          </note>
          <note>
            Leif Bergdahl nämnde, vill vi gärna göra det.
          </note>
          <note>
            Överläggningen var härmed avslutad.
          </note>
          <note>
            15 § Svar på fråga 1991/92:205 om gatubarnen i
          </note>
          <note>
            Brasilien
          </note>
          <note type="speaker">
            Anf. 43 Statsrådet ALF SVENSSON (kds):
          </note>
          <note>
            Herr talman! Ingela Mårtensson har frågat utrikesministern om
            vilka åtgärder regeringen ämnar vidta inom det internationella
            samarbetet för att förbättra situationen för Brasiliens gatubarn.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            De övergrepp och mord som sker på gatubarn i
          </note>
          <note>
            Brasilien och många andra länder i världen är oacceptabla! I
            snart tio år har detta fasansfulla skeende pågått. Det åvilar
            landets ansvariga myndigheter att garantera skyddet för dessa
            barns liv och lem. Rapporterna om ökat våld mot gatubarnen blir
            allt fler. Det finns i dag 30 miljoner barn som lever eller delvis
            har sin hemvist på gatan.
          </note>
          <note>
            En skrämmande siffra!
          </note>
          <note>
            Konventionen angående barns rätt understryker regeringarnas ansvar
            att tillförsäkra barnets rätt till försörjning, skydd och deltagande
            i frågor som berör dem. Konventionen framhåller även vikten av
            internationellt samarbete.
          </note>
          <note>
            Sverige tar alla tillfällen i akt att framhålla barnens situation
            i utvecklingssamarbetet. Respekten för människans liv och värdighet
            är ett oeftergivligt krav i alla samhällen. Den sociala utvecklingen
            i länder som t.ex. Brasilien har starkt bidragit till den alarmerande
            utvecklingen av gatubarnens situation. Social välfärd är nödvändig
            för att barnen ute i världen skall kunna få en varaktig förbättring
            av sin situation.
          </note>
          <note>
            De stora svenska insatserna för barnen på det internationella
            planet sker via FNs barnfond --
          </note>
          <note>
            Unicef.
          </note>
          <note>
            Sverige är det enskilda land som ger störst bidrag till organisationen.
            Barnfonden driver program särskilt inriktade på att förebygga
            och minska våldet mot gatubarn och fattiga ungdomar. Unicef integrerar
            aktivt mänskliga rättighetsaspekter i sina program. Även andra
            FN-organ har en omfattande verksamhet för barn. Sverige är också
            här en stor bidragsgivare.
          </note>
          <note>
            Därutöver stödjer SIDA flera svenska enskilda organisationer,
            bland dem Rädda barnen och
          </note>
          <note>
            Diakonia, i deras insatser för gatubarnen i
          </note>
          <note>
            Brasilien.
          </note>
          <note>
            Trots ansträngningarna ser vi i dag -- Ingela
          </note>
          <note>
            Mårtensson pekar på ett allvarligt problem -- att situationen
            i många delar av världen för barnen försämras. Vi måste därför,
            med ökat engagemang, agera och reagera kraftfullt i alla relevanta
            fora.
          </note>
          <note>
            Viktiga steg är barnkonventionen som antogs år
          </note>
          <note>
            1989 av FNs generalförsamling och barntoppmötet i september 1990,
            till vilket Sverige var en av initiativtagarna. Hitintills har
            99 stater ratificerat konventionen. Toppmötet har också skapat
            ett politiskt opinionstryck som jag förutsätter kommer att bestå.
          </note>
          <note>
            Från den svenska regeringens sida kommer vi att lyfta fram barnens
            livsvillkor starkare och tydligare. Vi kommer att göra det i multilaterala
            fora och i våra bilaterala kontakter med regeringar.
          </note>
          <note>
            Barnens situation i världen måste mer än tidigare ställas i fokus.
            Sverige är aktivt engagerat för att
          </note>
          <note>
            FNs barnkonvention inte bara blir ratificerad, utan också tillämpad.
            De nordiska länderna höll ett gemensamt anförande i denna fråga
            i FNs generalförsamling tidigare i höst.
          </note>
          <note>
            För att förbättra situationen för barn i världen avser vi att
            genom särskilda insatser ge ökat stöd till såväl enskilda organisationer
            som FN-organ som arbetar för och med världens gatubarn. Alla barn
            måste få möjligheter till en människovärdig framtid!
          </note>
          <note type="speaker">
            Anf. 44 INGELA MÅRTENSSON (fp):
          </note>
          <note>
            Herr talman! Jag ber att få tacka statsrådet för svaret, som
            jag tyckte präglades av engagemang för barnens situation, och
            det är jag glad för.
          </note>
          <note>
            I dag är det den 10 december, de mänskliga rättigheternas dag.
            Det är 43 år sedan man antog en generell förklaring i FN gällande
            de mänskliga rättigheterna. Trots detta pågår brott mot de mänskliga
            rättigheterna varenda dag.
          </note>
          <note>
            Jag tycker att framför allt barnens situation är väldigt viktig.
            Alla har ju rätt till ett säkert liv, men dessa barn är helt utlämnade
            och jagas av dödspatruller.
          </note>
          <note>
            Enligt uppgifter jag har fått mördades 492 barn i
          </note>
          <note>
            Rio de Janeiro 1990. I helgen träffade jag en professor från
            Brasilien som påstod att det i hela
          </note>
          <note>
            Brasilien rör sig om över miljonen barn som har dödats på detta
            vis. Det är fullkomligt oacceptabelt.
          </note>
          <note>
            Därför är jag tacksam för att Sverige vill ta upp barnens situation.
            Det är inte minst viktigt att få till stånd sådana projekt där
            barnen kan tas om hand så att de slipper att leva på gatan som
            de nu är helt utlämnade till. Det bör finnas någon som engagerar
            sig för dessa barn och tar hand om dem så att de får en dräglig
            tillvaro och möjlighet att överleva.
          </note>
          <note type="speaker">
            Anf. 45 Statsrådet ALF SVENSSON (kds):
          </note>
          <note>
            Herr talman! Jag är Ingela Mårtensson mycket tacksam för att
            denna fråga togs upp. Jag är helt övertygad om att det inte finns
            någon riksdagsledamot eller medborgare som inte känner djupt engagemang
            när man hör att barn jagas och skjuts till döds när de är ute
            och söker efter några skulor för sin överlevnad.
          </note>
          <note>
            Jag vill i det här sammanhanget nämna att det finns ett engagemang
            på bred nivå. Så sent som i söndags var jag på en julmusikal,
            som man kanske kan kalla det. Den hette En levande och sjungande
            julgran.
          </note>
          <note>
            Den har gått nu under advent i Filadelfiakyrkan i
          </note>
          <note>
            Stockholm. 8 000 av Stockholms skolbarn får gå dit och se den
            musikalen. Varje skolbarn betalar 10 kr.
          </note>
          <note>
            i entré -- även om det kanske sker via skolförvaltningen. Alla
            dessa pengar går till gatubarnen i Rio de Janeiro. Det sades att
            det blir
          </note>
          <note>
            200 sängplatser till dessa barn.
          </note>
          <note>
            Jag tror att det var ett mycket bra initiativ. Då kommer det
            ut till den svenska allmänheten att här måste vi bry oss om.
          </note>
          <note>
            Unicef har också vid sitt styrelsemöte den 21
          </note>
          <note>
            november föreslagit att svenska ambassadörer i länder med gatubarn
            instrueras att kontakta sådana enskilda organisationer som arbetar
            med frågan om mänskliga rättigheter och gatubarnens situation.
          </note>
          <note type="speaker">
            Anf. 46 INGELA MÅRTENSSON (fp):
          </note>
          <note>
            Herr talman! Jag ber än en gång att få tacka för svaret. Jag
            är mycket glad för att biståndsministern verkligen tar dessa problem
            på allvar och kommer att verka för en bättre situation för gatubarnen
            i olika internationella sammanhang.
          </note>
          <note>
            Överläggningen var härmed avslutad.
          </note>
          <note>
            16 § Svar på fråga 1991/92:208 om Burma
          </note>
          <note type="speaker">
            Anf. 47 Statsrådet ALF SVENSSON (kds):
          </note>
          <note>
            Herr talman! Kristina Svensson har, med referens till den Burma-resolution
            som på svenskt initiativ nyligen antogs i Förenta nationernas
            tredje utskott, frågat utrikesministern vilka övriga åtgärder
            regeringen förbereder för att protestera mot den burmesiska militärregimens
            brott mot mänskliga rättigheter.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            På senare tid har Sverige varit utomordentligt aktivt då det
            gäller att protestera mot överträdelser av mänskliga rättigheter
            i Burma. Vi har också samverkat med andra länder för att utöva
            påtryckningar på militärregimen i Rangoon i syfte att ge stöd
            åt de demokratiska krafterna och söka förbättra läget när det
            gäller de mänskliga rättigheterna i landet.
          </note>
          <note>
            Låt mig här i korthet peka på vissa av de åtgärder som nyligen
            vidtagits på svensk sida och vilka ytterligare aktioner som kan
            förväntas.
          </note>
          <note>
            Sverige har sedan ett par år tillbaka uppmärksamt följt utvecklingen
            i Burma på området för de mänskliga rättigheterna. Sverige har
            också aktivt deltagit i FN-behandlingen rörande situationen i
          </note>
          <note>
            Burma, både i FNs kommission för de mänskliga rättigheterna och
            i generalförsamlingen.
          </note>
          <note>
            I generalförsamlingens tredje utskott antogs den 29
          </note>
          <note>
            november i år ett resolutionsförslag som Sverige lade fram tillsammans
            med 31 andra länder.
          </note>
          <note>
            Förhandlingar om resolutionstexten hade dessförinnan pågått i
            flera månader. I resolutionen uttrycker generalförsamlingen sin
            oro över allvarliga brott mot de mänskliga rättigheterna.
          </note>
          <note>
            Vidare uppmanas regeringen i Burma att tillåta alla medborgare
            att fritt delta i den politiska processen i landet.
          </note>
          <note>
            Resolutionen går nu vidare till ett formellt antagande i generalförsamlingen
            i mitten av december. Härutöver kan tilläggas att generalförsamlingen
            nästa år kommer att ta upp situationen i Burma till förnyad granskning.
          </note>
          <note>
            Situationen i Burma kommer också att behandlas av FNs kommission
            för de mänskliga rättigheterna som sammanträder i Genève i januari--mars
            1992.
          </note>
          <note>
            Även om Sverige fr.o.m. år 1992 inte längre är medlem i kommissionen
            avser regeringen att aktivt verka för att Burma tas upp i kommissionen,
            så att en fortsatt offentlig granskning av brotten mot de mänskliga
            rättigheterna i Burma kommer till stånd.
          </note>
          <note>
            Vid sidan av det viktiga arbete som bedrivs inom ramen för FN
            vill jag också erinra om den starka kritik mot den burmesiska
            militärregimen som
          </note>
          <note>
            Sverige vid upprepade tillfällen och på olika sätt gett uttryck
            för. Vi har under hösten anslutit oss till protestaktioner, s.k.
            démarcher, som bl.a. EG-
          </note>
          <note>
            länderna gjort i Rangoon. Vår strävan är att även i fortsättningen
            använda oss av sådana bilaterala démarcher.
          </note>
          <note>
            Vi fortsätter att på bästa möjliga sätt ge moraliskt stöd åt
            dels den fängslade oppositionsledaren och fredspristagaren Aung
            San Suu Kyi, dels ett stort antal i demokratisk ordning valda
            politiker som förhindras verka fritt. Vidare kommer vi även i
            fortsättningen att på lämpligt sätt ge stöd åt den demokratiskt
            valda burmesiska parallellregeringen, som tvingats avstå från
            regeringsmakten. Jag ser själv med glädje fram emot mitt samtal
            med premiärministern och utrikesministern i parallellregeringen
            senare i veckan.
          </note>
          <note type="speaker">
            Anf. 48 KRISTINA SVENSSON (s):
          </note>
          <note>
            Herr talman! Jag tackar statsrådet för svaret, som jag tycker
            är uttömmande eftersom det tar upp både de multilaterala åtgärderna
            och de bilaterala åtgärder som vi kan vänta oss.
          </note>
          <note>
            Det är först nu, sedan oppositionsledaren tilldelats fredspriset,
            som strålkastarljuset riktas mot det fruktansvärda förtryck som
            råder i Burma och som går tillbaka till blodbaden i Rangoon 1988,
            då över
          </note>
          <note>
            1 000 demonstranter dödades, däribland en hel del barn.
          </note>
          <note>
            Man höll visserligen val i maj, men det folkvalda parlamentet
            har aldrig sammanträtt.
          </note>
          <note>
            Oppositionspartiet fick 80 % av rösterna. Partiet leds av Aung
            Sang Suu Kyi.
          </note>
          <note>
            Militärjuntan styr genom underrättelsetjänsten och har spioner
            som har infiltrerat oppositionsgrupperna.
          </note>
          <note>
            För närvarande sitter närmare 4 000 politiska fångar i olika
            fängelser. Bland dem finns 53
          </note>
          <note>
            parlamentsledamöter. En del av dem har torterats, förmodligen
            till döds.
          </note>
          <note>
            Amnesty har i dagarna presenterat en rapport som är synnerligen
            kritisk.
          </note>
          <note>
            Ett antal tidigare fredspristagare vädjade i går om sanktioner
            mot Burma. Bland dessa fredspristagare finns Willy Brandt och
            Desmond Tutu.
          </note>
          <note>
            Det är ohyggliga förhållanden som vi lär känna nu från ett stängt
            Burma. Informationen sipprar dock ut.
          </note>
          <note>
            Jag skulle vilja veta om statsrådet är beredd att arbeta för
            sanktioner, som dessa tidigare nobelpristagare har föreslagit.
          </note>
          <note type="speaker">
            Anf. 49 Statsrådet ALF SVENSSON (kds):
          </note>
          <note>
            Herr talman! Som Kristina Svensson vet följer
          </note>
          <note>
            Sverige FN när det gäller sanktioner. Naturligtvis vill vi på
            alla tänkbara sätt och på för oss öppna vägar protestera mot de
            vederstyggligheter som existerar i Burma -- var övertygad om det.
          </note>
          <note>
            Jag tror också att det finns anledning att se något positivt
            på möjligheten att via den opinionsbildning som nu existerar och
            som naturligtvis denna dag får en extra accent få den nuvarande
            burmesiska, politiskt-demokratiskt icke rätt valda regeringen
            att reagera.
          </note>
          <note>
            I dag är det, som nyss här nämndes, så att nobelpristagarens
            man och deras parets söner är på väg till Oslo för att ta emot
            fredspriset. Det måste ju på denna internationella dag för mänskliga
            rättigheter väcka internationell uppmärksamhet.
          </note>
          <note>
            Jag tror också, som här nämndes, att rapporten från
          </note>
          <note>
            Amnesty verkade i rätt riktning.
          </note>
          <note type="speaker">
            Anf. 50 KRISTINA SVENSSON (s):
          </note>
          <note>
            Herr talman! Betyder detta svar att statsrådet är beredd att
            verka för ett svenskt initiativ i FN för sanktioner mot Burma?
          </note>
          <note type="speaker">
            Anf. 51 Statsrådet ALF SVENSSON (kds):
          </note>
          <note>
            Herr talman! Jag tror det är väldigt viktigt -- och det visar
            för övrigt det som gjorts hittills -- att man arbetar på bred
            basis och inte springer ut med initiativ som man blir tämligen
            ensam om.
          </note>
          <note>
            Huruvida det finns möjlighet att få stöd för sanktioner på mycket
            bred basis -- det är den saken det handlar om ifall man inte vill
            bränna marken --
          </note>
          <note>
            kan jag inte nu bedöma.
          </note>
          <note type="speaker">
            Anf. 52 KRISTINA SVENSSON (s):
          </note>
          <note>
            Herr talman! Vi har ju arbetat just på bred basis i FN när det
            gäller Burmaresolutionen. Förra året kunde vi inte lägga fram
            den för att vi inte hade det breda stödet. I år har vi lyckats
            med det. Jag har sett att vi har varit framgångsrika i vårt arbete
            för att fördöma Burma. Då finns det väl all anledning att gå vidare
            på den vägen? Jag ställer denna fråga ännu en gång till statsrådet.
          </note>
          <note type="speaker">
            Anf. 53 Statsrådet ALF SVENSSON (kds):
          </note>
          <note>
            Herr talman! Så långt vi kan komma skall vi gå. Var övertygad
            om det. Det är det svar jag kan ge. I mitt inledande svar nämnde
            jag också att det nu handlar om Genève när kommissionen för mänskliga
            rättigheter sammanträder där under januari till mars.
          </note>
          <note type="speaker">
            Anf. 54 KRISTINA SVENSSON (s):
          </note>
          <note>
            Herr talman! Jag tackar för svaret, men jag vill också påminna
            om att det finns ett antal internationella fora att arbeta genom.
            Det finns flera än de som vi har diskuterat här. Vi kan t.ex.
          </note>
          <note>
            agera genom Världsbanken. Jag hoppas att statsrådet är beredd
            att göra det.
          </note>
          <note>
            Överläggningen var härmed avslutad.
          </note>
          <note>
            17 § Svar på fråga 1991/92:245 om katastrofhjälp till Baltikum
          </note>
          <note type="speaker">
            Anf. 55 Statsrådet ALF SVENSSON (kds):
          </note>
          <note>
            Herr talman! Lars Sundin har frågat mig om regeringen är beredd
            att snabbt ge effektiv katastrofhjälp till Baltikum.
          </note>
          <note>
            Svaret är ja.
          </note>
          <note>
            Katastrofanslaget är i första hand avsett för akuta insatser
            i fattiga länder där katastrofsituationen ofta blir en fråga om
            överlevnad för utsatta befolkningsgrupper. För att kunna möta
            behoven av hjälp håller regeringen en hög beredskap för katastrofinsatser,
            humanitärt bistånd och annan nödhjälp.
          </note>
          <note>
            Under hösten har beslut fattats om omedelbara insatser i länder
            i Öst- och Centraleuropa. Det gäller länder som Jugoslavien och
            Albanien där hjälpen lämnats genom enskilda organisationer som
            Svenska röda korset, Svenska Caritas m.fl.
          </note>
          <note>
            Senast denna vecka tilldelades Erikshjälpen 4
          </note>
          <note>
            milj.kr. för insatser i främst S:t Petersburgområdet. Utöver
            de nämnda organisationerna utförs genom egen finansiering ett
            omfattande och beundransvärt hjälparbete i Östeuropa av organisationer
            som Lutherhjälpen,
          </note>
          <note>
            Frälsningsarmén, Slaviska missionen,
          </note>
          <note>
            Pingstmissionens u-landshjälp m.fl.
          </note>
          <note>
            Försörjningssituationen i de baltiska staterna är allvarlig.
            I Estland råder en akut brist på fodersäd, mediciner och bensin.
            Bristen på fodersäd har bidragit till en oväntad och snabbt stigande
            brist även på vete. Rapporter från Lettland talar om ett hastigt
            försämrat försörjningsläge, och det gäller då främst spannmål,
            bensin och mediciner.
          </note>
          <note>
            Situationen i Litauen torde vara likartad.
          </note>
          <note>
            Bristen på basförnödenheter i de tre baltiska staterna och i
            Sovjetunionen inför den stundande vintern har uppmärksammats av
            regeringen, och en organiserad hjälp är redan på väg till S:t
          </note>
          <note>
            Petersburg. Förutom denna omedelbara åtgärd inbjöd regeringen
            i förra veckan företrädare för enskilda organisationer till ett
            möte för att dels samla in information om försörjningsläget i
          </note>
          <note>
            Sovjetunionen och Baltikum, dels för att diskutera på vilket
            sätt hjälpen bäst bör vara utformad för att nå de mest utsatta
            grupperna i samhället. Detta möte följs nu upp av SIDA och de
            enskilda organisationerna.
          </note>
          <note>
            Regeringens avsikt med detta arbete är att redan före årsskiftet
            kunna ge ett snabbt och effektivt bistånd i samband med den plötsligt
            uppkomna katastrofsituationen i S:t Petersburg och i
          </note>
          <note>
            Baltikum. Hjälpen är i första hand avsedd för de mest utsatta
            grupperna i samhället, som har svårt att klara försörjningen.
            Det gäller barn och barnfamiljer, gamla, sjuka och handikappade.
            Det är således viktigt att följa upp hjälpen så att den inte kommer
            i fel händer eller missbrukas på något sätt.
          </note>
          <note>
            För en mer ingående bedömning av försörjningssituationen, distributionsproblemen
            etc. avser regeringen att skicka en delegation till
          </note>
          <note>
            Sovjetunionen och de baltiska staterna för att bedöma vilka insatser
            som är nödvändiga i vinter och inför nästa odlingssäsong. Med
            dessa åtgärder vill regeringen understryka sin beredvillighet
            att bistå sina grannländer i den pågående omställningsprocessen.
          </note>
          <note type="speaker">
            Anf. 56 LARS SUNDIN (fp):
          </note>
          <note>
            Herr talman! Jag tackar statsrådet för det positiva svaret på
            min fråga när det gäller huruvida regeringen är beredd att snabbt
            ge effektiv hjälp till
          </note>
          <note>
            Baltikum. Jag frågade i november hur regeringen vill utveckla
            samarbetet och stödet till de baltiska staterna. Utrikesministern
            redogjorde då för hur dessa åtgärder förbereddes. Nu gäller det
            i stället katastrofhjälp. Nu handlar det om att förhindra en katastrof.
            Så allvarlig är situationen i Baltikum vad gäller livsmedel och
            bränsle.
          </note>
          <note>
            Regeringens klara ja som svar på min fråga är jag därför nöjd
            med. Men jag skulle även vilja veta om regeringen har överlagt
            med representanter för balterna om vilken hjälp som behövs, i
            vilken form hjälp skall ges och hur stor den bör vara för att
            bli effektiv.
          </note>
          <note type="speaker">
            Anf. 57 Statsrådet ALF SVENSSON (kds):
          </note>
          <note>
            Herr talman! På den frågan vill jag svara: Ja. Via våra ambassadörer
            i de tre baltiska staterna har vi varit i kontakt med myndigheterna
            i Baltikum, och vi har fått besked om vad man önskar sig mest
            av allt nu, vilka varor det gäller och vilka grupper som behöver
            hjälp. I morgon skall jag sammanträffa med de tre baltiska staternas
            ambassadör i Sverige och ytterligare informera mig.
          </note>
          <note>
            Jag kan även upplysa om att på fredag svarar statsrådet af Ugglas
            eller statsrådet Dinkelspiel på en interpellation som också gäller
            denna frågeställning. Mot bakgrund av den debatt som har förts
            i media vill jag med emfas säga att regeringen ligger i för att
            verkligen visa att vi nu skall hjälpa våra brödrafolk i Baltikum.
          </note>
          <note type="speaker">
            Anf. 58 LARS SUNDIN (fp):
          </note>
          <note>
            Herr talman! Är regeringen också beredd att fortsätta med den
            här katastrofhjälpen vintern igenom? Är det fråga om en engångsinsats
            eller är det fråga om en luftbro till Baltikum?
          </note>
          <note type="speaker">
            Anf. 59 Statsrådet ALF SVENSSON (kds):
          </note>
          <note>
            Herr talman! En luftbro låter så enormt, men det kanske inte
            var riktigt så Lars Sundin menade. Vi är naturligtvis på det klara
            med att man inte skall göra punktinsatser. Människor har behov
            av bröd mer än en dag. Insatsen skall naturligtvis vara av långlivad
            karaktär, annars är det inte mycket beställt med den.
          </note>
          <note type="speaker">
            Anf. 60 LARS SUNDIN (fp):
          </note>
          <note>
            Herr talman! Kan statsrådet ge något mått på hur stor hjälp det
            kan bli fråga om?
          </note>
          <note type="speaker">
            Anf. 61 Statsrådet ALF SVENSSON (kds):
          </note>
          <note>
            Herr talman! Jag gissar att Lars Sundin vill ha mig att nämna
            ett antal miljoner. Jag tror inte att det vore klokt att göra
            det. Det skulle då bli en sådan låsning till den siffran. Jag
            hoppas att Lars Sundin kan vara nöjd med att vi verkligen skall
            göra så mycket vi kan.
          </note>
          <note type="speaker">
            Anf. 62 LARS SUNDIN (fp):
          </note>
          <note>
            Herr talman! På förekommen anledning vill jag fråga om det finns
            några förbehåll i löften om katastrofhjälp till Baltikum, vid
            sidan av att hjälpen naturligtvis skall komma rätt adressat till
            del?
          </note>
          <note type="speaker">
            Anf. 63 Statsrådet ALF SVENSSON (kds):
          </note>
          <note>
            Herr talman! Det finns alltid förbehåll. Men jag är övertygad
            om att de tre baltiska staterna kommer att klara av dem.
          </note>
          <note>
            Överläggningen var härmed avslutad.
          </note>
          <note>
            18 § Svar på fråga 1991/92:261 om biståndet till
          </note>
          <note>
            Zambia
          </note>
          <note type="speaker">
            Anf. 64 Statsrådet ALF SVENSSON (kds):
          </note>
          <note>
            Herr talman! Lars Moquist har frågat mig om jag omgående kommer
            att genomföra och finansiera en undersökning huruvida zambiska
            tillgångar överförts olagligt till Zambias tidigare president.
          </note>
          <note>
            Bakgrunden är rykten om att Zambias förre president Kaunda påstås
            ha ca 4 miljarder US
          </note>
          <note>
            dollar på bankkonton i Schweiz. Rykten som detta förekommer om
            många ledare inte bara i uländerna, och det är givetvis mycket
            svårt för mig att bedöma sanningshalten i sådana rykten.
          </note>
          <note>
            Uppgifterna om president Kaunda spreds av anhängare till flerpartirörelsen
            MMD under valkampanjen. Efter MMDs seger och president
          </note>
          <note>
            Chilubas tillträde har Zambias nya regering aviserat att man
            avser genomföra en grundlig undersökning av tidigare regeringsmedlemmars
            ekonomiska tillgångar. En sådan zambisk undersökning om interna
            förhållanden anser jag vara rätt tillvägagångssätt. Genom vår
            ambassad i
          </note>
          <note>
            Lusaka kommer vi att följa undersökningen nära.
          </note>
          <note>
            Vad gäller svenska biståndsmedel till Zambia, vill jag bara klargöra
            att för dem gäller samma regler och noggranna uppföljning som
            för allt annat bistånd. Några misstankar om att medel för biståndssamarbetet
            med Zambia skall ha förskingrats av f.d. president Kaunda eller
            någon annan regeringsmedlem föreligger inte.
          </note>
          <note type="speaker">
            Anf. 65 LARS MOQUIST (nyd):
          </note>
          <note>
            Herr talman! Tack för svaret. Alf Svensson säger att man inte
            har några misstankar om att medel har förskingrats av den förre
            presidenten Kaunda i
          </note>
          <note>
            Zambia. Det är litet märkligt att man på UD har en så ljum attityd
            till problemet med korruption. Av anhängare till Kaunda framgår
            att medel har tvingats föras utomlands eftersom man har velat
            ha utländska tillgångar om en militärkupp skulle lyckas. Det finns
            således även belägg från Kaundas tidigare ministär på att förhållandena
            kan vara sådana som jag har framfört här.
          </note>
          <note>
            För att allmänheten skall hysa förståelse för det bistånd som
            vi ger till utvecklingsländer är det viktigt att vi reagerar när
            och om biståndspengar ramlar ner i fickorna på höga befattningshavare
            i tredje världens länder. Om vi inte reagerar reses naturligtvis
            berättigade krav på att biståndsmedlen skall reduceras till förmån
            för behjärtansvärd hjälp till eftersatta grupper i Sverige. Vi
            skall komma ihåg att vi inför budgetåret 1989/90 lämnade bistånd,
            bilateralt och multilateralt, på drygt 265
          </note>
          <note>
            milj.kr. I april år 1990 lämnade vi dessutom ytterligare betalningsbalansstöd
            till Zambia på 100
          </note>
          <note>
            miljoner, eftersom man inte klarade betalningar till internationella
            valutafonden, IMF, och
          </note>
          <note>
            Världsbanken. För 1991/92 har medelsramen utökats med ytterligare
            20 milj.kr.
          </note>
          <note>
            Det är alltså inte obetydliga belopp som lämnas till
          </note>
          <note>
            Zambia. Jag tycker därför att det är viktigt att frågan verkligen
            bevakas och att den utreds om förhållandena skulle vara sådana
            som de framställs i de artiklar som har kommit oss till handa.
          </note>
          <note type="speaker">
            Anf. 66 Statsrådet ALF SVENSSON (kds):
          </note>
          <note>
            Herr talman! Jag måste säga att jag tycker att Lars
          </note>
          <note>
            Moquist rör ihop detta till en väldig gröt. Det finns rykten
            som säger att Kaunda har skott sig. Det finns massor av den typen
            av rykten runt om i världen, inte minst kanske i tredje världen.
            Vad som nu skall inträffa är att detta skall undersökas av den
            nuvarande zambiska regeringen. Det enda rimliga måtte väl vara
            att låta den nuvarande regeringen undersöka frågan och att se
            vad den kommer fram till.
          </note>
          <note>
            Zambia har nu alltså en ny president, Chiluba, som vi enligt
            min uppfattning har all anledning att önska lycka till och att
            stödja och stötta så mycket vi kan.
          </note>
          <note>
            Jag tycker att det var en väldig framgång att han fick ta över.
            Han kommer att utreda denna fråga.
          </note>
          <note>
            Det skall inte vi göra.
          </note>
          <note>
            Visar det sig sedan att det är så som ryktena gör gällande, då
            får vi ta upp frågan till nya resonemang. Men vi kan inte nu ha
            en stor debatt om rykten om Kaunda. Det är en orimlighet.
          </note>
          <note>
            Jag säger i slutet av mitt svar att vi har kontroll över de svenska
            biståndsmedlen. Dem har alltså inte
          </note>
          <note>
            Kaunda stoppat i egen ficka. Detta påstår vi. Är det någon som
            påstår något annat, får han göra skäl för de påståendena.
          </note>
          <note>
            Säg inte heller, Lars Moquist, att det på UD skulle finnas någon
            ljum attityd till korruption. Det gör det inte. Korruption existerar
            -- jag tror faktiskt att det existerar också i vårt samhälle --
            men vi har ingen ljum inställning till det. Den kan vara svår
            att få tag på och komma åt, men i den mån vi får den belagd och
            bevisad sitter vi inte ljumma eller oengagerade. Var övertygad
            om det!
          </note>
          <note>
            Låt mig än en gång få säga att jag tycker att vi nu skall se
            positivt på den nye presidenten Chilubas möjligheter. Hittills
            har han visat frejdiga takter.
          </note>
          <note>
            Jag kan väl också berätta för Lars Moquist att president Chiluba
            kommer till Sverige någon gång under sommaren nästa år.
          </note>
          <note type="speaker">
            Anf. 67 LARS MOQUIST (nyd):
          </note>
          <note>
            Herr talman! Jag får väl tills vidare nöja mig med att det kommer
            att bli en utredning och att man så att säga har detta på näthinnan
            både i Zambia och på vårt biståndskontor och vår ambassad där
            nere.
          </note>
          <note>
            Skulle det visa sig att det är fråga om en sådan soppa som man
            kan befara, har jag alltså Alf
          </note>
          <note>
            Svenssons ord på att Sverige kommer att reagera.
          </note>
          <note>
            Jag tackar för det.
          </note>
          <note>
            Överläggningen var härmed avslutad.
          </note>
          <note>
            19 § Svar på fråga 1991/92:240 om studiemedelsnämnderna m.m.
          </note>
          <note>
            Anf. 68 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Låt mig först tacka för tillmötesgåendet att lägga
            om tidsschemat så att det passar också mina önskemål.
          </note>
          <note>
            Lena Öhrsvik har frågat mig vilka motiv regeringen har för att
            föreslå att samtliga studiemedelsnämnder och vuxenutbildningsnämnder
            avskaffas.
          </note>
          <note>
            Regeringen har den 5 december 1991 beslutat föreslå riksdagen
            att anta bl.a. förslag om att nuvarande studiemedelsnämnder och
            vuxenutbildningsnämnder läggs ned och därmed upphör som självständiga
            myndigheter fr.o.m. den
          </note>
          <note>
            1 juli 1992 (prop. 1991/92:76). Propositionen kommer inom kort
            att överlämnas till riksdagen. I
          </note>
          <note>
            propositionen lämnar jag en ingående redovisning för skälen för
            mitt förslag. Här vill jag nämna att huvudskälet är att den nuvarande
            ordningen, som innebär att ansvaret regionalt är splittrat på
            30
          </note>
          <note>
            självständiga myndigheter, försvårar möjligheterna till helhetslösningar
            och en mer flexibel resursanvändning och därigenom motverkar besparingar
            och rationaliseringar inom den offentliga sektorn.
          </note>
          <note>
            Förutsättningarna för att genomföra angelägna förändringar av
            studiestödssystemet blir bättre med den mer rationella organisation
            inom studiestödsområdet som föreslås i propositionen.
          </note>
          <note type="speaker">
            Anf. 69 LENA ÖHRSVIK (s):
          </note>
          <note>
            Herr talman! Jag tackar för svaret, men jag måste säga att det
            var ett av de våldsammaste angrepp jag har sett på studiestödsorganisationen,
            på dess personal och ytterst på myndigheten CSN och dess styrelse.
          </note>
          <note>
            CSN har i år fått utmärkelsen ''kronan på verket''
          </note>
          <note>
            just på grund av en rationell handläggning och en mycket god
            service. Om man i organisationen hade upplevt att nämnderna skulle
            ''försvåra möjligheterna till helhetslösningar och en mer flexibel
            resursanvändning'' hade man naturligtvis sagt det. Skälet är ett
            annat, nämligen att regeringen vill skära ner stöden, men då tycker
            jag att regeringen skall säga det.
          </note>
          <note>
            Det kan väl inte vara så att mellan 20 000 och 25 000
          </note>
          <note>
            beslutsärenden medvetet läggs över från ca 240
          </note>
          <note>
            förtroendevalda till s.k. byråkrater.
          </note>
          <note>
            Jag måste säga att det är en underlig ärendeordning att ge sig
            på administration och organisation innan man har bestämt sig för
            hur stöden skall vara utformade. Det är inte många dagar sedan
            jag i den här kammaren fick svar på en fråga om just den framtida
            utformningen av våra studiestöd. Det hade väl varit lämpligt att
            vi hade fått ta ställning till den frågan först. Jag måste än
            en gång fråga:
          </note>
          <note>
            Skulle det inte vara lämpligt att bestämma sig för hur stöden
            skall se ut innan man beslutar om organisationen?
          </note>
          <note>
            Anf. 70 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Svaret på den frågan är nej. Vi börjar med att tillse
            att organisationen är rationell, att den har förutsättningar att
            utarbeta de förslag som från tid till annan kan vara aktuella,
            och sedan överlåter vi till organisationen att efter det att regeringen
            och riksdagen har fattat beslut genomföra dessa. Man börjar alltså
            med att tillse att organisationen fyller måttet.
          </note>
          <note>
            Låt mig dessutom, herr talman, understryka att
          </note>
          <note>
            Lena Öhrsvik naturligtvis vantolkar regeringens förslag när hon
            hävdar att det faktum att vi avvecklar myndigheterna på den regionala
            nivån skulle vara ett angrepp på dessa myndigheters personal.
            Sådant trams! Vad detta är frågan om är att ge den myndighet i
            vilken Lena Öhrsvik själv är styrelseledamot det totala ansvaret
            för att utforma den rationellaste möjliga organisation som kan
            tillskapas för att hantera de studiestödsbelopp som staten har
            anledning att ställa till de studerandes förfogande. Konstigare
            än så är det inte.
          </note>
          <note type="speaker">
            Anf. 71 LENA ÖHRSVIK (s):
          </note>
          <note>
            Herr talman! Då menar alltså statsrådet att det är rationellt
            att lägga ytterligare mellan 20 000 och
          </note>
          <note>
            25 000 beslutsärenden på våra tjänstemän och helt avskaffa det
            inflytande som löntagare, studenter och andra samhällsföreträdare
            har över fördelningen av pengar? Det handlar ju i det fall som
            gäller vuxenutbildningsnämnderna om en vuxenutbildningsavgift,
            som man gemensamt har tagit ansvaret för att avsätta för just
            vuxenstudier.
          </note>
          <note>
            Det skall alltså inte längre finnas något demokratiskt inflytande
            över fördelningen av de pengarna. Inte heller skall studenterna
            eller studerandehälsovården ha något inflytande över meritvärderingsprövning
            och annat.
          </note>
          <note>
            Jag måste säga att det är en underlig väg att gå. Jag trodde
            att det var vi som politiskt bestämde hur stöden skulle se ut
            och att vi därefter formade en organisation som var bra. Jag har
            heller inte hört någon kritisera nämnderna för att de skulle försvåra
            en rationell hantering. Det var verkligen en överraskning. Jag
            menar att det är rimligt att vi får möjlighet att diskutera stödens
            utformning.
          </note>
          <note>
            Men det kanske inte utbildningsministern vill?
          </note>
          <note>
            Anf. 72 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Jag diskuterar gärna stödens utformning, men Lena
            Öhrsvik har frågat mig om studiemedelsorganisationen, och då väljer
            jag i enlighet med reglerna för taledebatterna att hålla mig till
            detta ämne.
          </note>
          <note>
            Låt mig därtill, herr talman, tillägga att jag har det största
            förtroende för att Lena Öhrsvik och hennes parlamentariskt tillsatta
            styrelsekolleger i CSN kan forma en organisation som väl tillgodoser
            såväl effektivitets- som demokratikravet.
          </note>
          <note type="speaker">
            Anf. 73 LENA ÖHRSVIK (s):
          </note>
          <note>
            Herr talman! Jag har stort förtroende för den styrelse jag är
            med i, men inte kommer vi att sitta och handlägga mellan 20 000
            och 25 000 enskilda ärenden, utan det är andra förtroendevalda
            som har lokal förankring och som är utsedda av sina kamrater som
            har skött den sysslan.
          </note>
          <note>
            Det kan väl inte vara besparingsskäl som ligger bakom detta eller
            några illvilliga angrepp på just vuxenstudiestödet? Det är nämligen
            den diskussion som förekommer ute, och det är detta man misstänker.
            Jag kan nämna att genom att avskaffa nämnderna spar man 1,5 milj.kr.
            Är det rimligt att ta en stor diskussion om inflytandefrågor,
            demokrati och byråkratisering för 1,5 milj.kr.?
          </note>
          <note>
            Anf. 74 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Jag tror inte att Lena Öhrsvik riktigt förstår vad
            som är innebörden i regeringens förslag.
          </note>
          <note>
            Vi vill i stället för att upprätthålla 31 myndigheter på studiestödsområdet
            skapa en med det samlade ansvaret för organisation och ärendehantering
            inom studiestödssystemet. Det är korrekt av Lena
          </note>
          <note>
            Öhrsvik att misstänka att det ligger besparingsskäl bakom det
            förslaget. Vi tror nämligen att det är viktigt och riktigt att
            spara så långt det bara går på den statliga administrationen för
            att därmed ha pengar över att ge till de studerande, som den här
            organisationen faktiskt är till för att tjäna.
          </note>
          <note type="speaker">
            Anf. 75 LENA ÖHRSVIK (s):
          </note>
          <note>
            Herr talman! Jag måste ändå få höra hur man har tänkt sig att
            lösa inflytandefrågorna. Vem skall ta hand om de skälighetsbedömningar
            det handlar om vid fördelningen av vuxenstudiestöd, vid meritvärderingsprövning,
            vid omprövningsärenden i studiemedelsbeslut, osv.? Detta är ärenden
            som är ganska knepiga och som vi nu har förtroendevalda med goda
            kunskaper och lokal förankring som beslutar i. Hur skall man kunna
            hantera det på byråkratsidan?
          </note>
          <note>
            Anf. 76 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! I dessa och andra frågor får Lena
          </note>
          <note>
            Öhrsvik hålla sig till dess propositionen är presenterad för
            riksdagen.
          </note>
          <note>
            Överläggningen var härmed avslutad.
          </note>
          <note>
            20 § Svar på fråga 1991/92:259 om lärarutbildningen
          </note>
          <note>
            Anf. 77 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! I regeringsförklaringen har regeringen deklarerat
            att en ny parallell lärarutbildning för lärare i grundskolan skall
            införas. Lena Hjelm-Wallén har ställt frågan var i utbildningssamhället
            det finns krav på återgång till ämneslärarutbildning och vilka
            behov den skall tillfredsställa.
          </note>
          <note>
            Jag är frestad att först ställa en motfråga. Vilket svar anser
            Lena Hjelm-Wallén att hon fick när hon ställde frågan till utbildningssamhället
            om att avskaffa ämneslärarutbildningen? Jag vill påminna om att
            det inte var något entydigt svar hon möjligen fick. Och varför
            för övrigt bara fråga utbildningssamhället?
          </note>
          <note>
            Jag tror att det är bra om vi kan erbjuda olika vägar till läraryrket.
            Det är bra med varierande lärarutbildningar, så att vi får lärare
            med olika kompetenser -- både breda och djupa. Vi har ju nu en
            varierad lärarkår, och jag tycker för min del att det vore en
            stor nackdel om vi framdeles skulle stöpa alla lärare i samma
            form.
          </note>
          <note>
            Syftet med den parallella lärarutbildningen är att särskilt värna
            om de djupa ämneskunskaperna. Det är svårt att förstå att någon
            kan invända mot att ge de lärarkandidater som så önskar möjligheter
            att tillgodose sina önskemål om sådana kunskaper.
          </note>
          <note>
            Eller, för att faktiskt ställa en motfråga till fru
          </note>
          <note>
            Hjelm-Wallén, hur motiverar man ett motstånd mot att låta en
            blivande lärare lära sig mera?
          </note>
          <note type="speaker">
            Anf. 78 LENA HJELM-WALLÉN (s):
          </note>
          <note>
            Herr talman! Jag noterar att i svaret på min fråga behöver Per
            Unckel ställa tre motfrågor. Det kanske visar hur detta ärende
            ligger till i departementet.
          </note>
          <note>
            När jag var utbildningsminister och var med och reformerade lärarutbildningen
            var det fråga om ett långvarigt utredningsarbete, där hela skolsamhället
            kunde göra sig hört och verkligen också gjorde det, eftersom det
            förekom en omfattande debatt innan vi fattade beslutet.
          </note>
          <note>
            Nu vill Per Unckel skynda fram och inte ens sätta sig in i hur
            lärarutbildningen fungerar i dag. Han säger att alla stöps i samma
            form, men det är inte sant. Mitt första råd till Per Unckel är
            att ministern bör ta och lära sig något om hur det faktiskt fungerar
            inom dagens lärarutbildning.
          </note>
          <note>
            Visst är det bra om människor vill fördjupa sig ytterligare.
            Men det går ju i så fall att bygga på. Det är inte nödvändigt
            med en parallell utbildning. Om man redan innan den första kullen
            har kommit ut börjar tala om parallell utbildning, ifrågasätter
            man ju hela den nya lärarutbildningen, och det tycker jag är klåfingrigt.
            De som nu kommer ut bör enligt min uppfattning få visa vad de
            går för och tas emot positivt ute i skolsamhället.
          </note>
          <note>
            Skälen för att återinföra ämneslärarutbildningen kan inte ha
            sin grund i erfarenhet av nuvarande grundskollärarutbildning,
            och de kan heller inte ha sin grund i skolans behov. Det tycks
            mig i stället vara fråga om gamla traditionella moderata argument
            mot denna utbildning. Det är ett nattståndet motstånd mot den
            lärarutbildning som nu fungerar, och jag tycker att det är ett
            mycket uselt sätt att möta de nya lärarna, när de nu börjar komma
            ut i december.
          </note>
          <note>
            Anf. 79 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Låt mig först understryka vad som är viktigt att
            minnas, nämligen att det förslag regeringen kommer att framlägga
            ger båda typerna av lärare möjlighet att konkurrera på lika villkor.
          </note>
          <note>
            Jag tycker att detta är en av de mest fascinerande möjligheter
            att tillse att olika lärarkategorier får chans att verka i skolan
            parallellt med varandra.
          </note>
          <note>
            Regeringens utgångspunkt är att detta är bra. Lena
          </note>
          <note>
            Hjelm-Walléns utgångspunkt är att detta är förkastligt. Jag förstår
            uppriktigt sagt inte hur man kan vara så rädd för att låta andra
            möjligheter att bli lärare öppnas för lärarkandidater som har
            andra önskemål och andra behov.
          </note>
          <note>
            Lena Hjelm-Wallén säger att det inte finns någon efterfrågan
            på detta ute i skolorna. Utan att vara respektlös, herr talman,
            måste jag säga att jag undrar om Lena Hjelm-Wallén på sistone
            har varit ute i en skola om hon kan säga att det inte finns någon
            efterfrågan på djupare ämneskunskaper.
          </note>
          <note>
            Sanningen är, att med den lärarutbildning som
          </note>
          <note>
            Lena Hjelm-Wallén nu vill tvinga alla lärare att gå igenom, kommer
            det att vara möjligt att beträda katedern och undervisa barn och
            ungdomar med blott 20 poäng ämneskunskaper i bagaget. Denna regerings
            utgångspunkt är att det är bra att erbjuda ett djupare ämneskunnande
            för de lärarkandidater som är beredda och intresserade av att
            satsa på detta.
          </note>
          <note>
            Lena Hjelm-Wallén säger att den nya lärarutbildning som vi nu
            introducerar endast är något slags restpost från gammalt moderat
            tänkande på utbildningsområdet. Om man betraktar en känsla för
            djupet i kunskaperna och för behovet av att ha någonting mera
            än bara pedagogisk färdighet och ytligare ämneskunskaper som gamla
            moderata önskemål står jag gärna för detta.
          </note>
          <note type="speaker">
            Anf. 80 LENA HJELM-WALLÉN (s):
          </note>
          <note>
            Herr talman! Jag kan berätta för Per Unckel att jag ofta är ute
            i skolorna -- jag var det så sent som i går.
          </note>
          <note>
            Jag står verkligen för vad jag sade om behovet av den grundskollärarutbildning
            som nu äger rum, med det ämnesdjup och den bredd som finns i den,
            kombinerat med pedagogiska insikter och färdigheter. Det är oförskämt
            att beskriva den nuvarande lärarutbildningen och den uppskattning
            av denna utbildning som de lärarstuderande känner så som grund
            och dålig. Det stämmer inte med verkligheten. Jag tycker att Per
            Unckel skall börja med att sätta sig in i hur den faktiskt fungerar.
          </note>
          <note>
            Vad jag vill slå vakt om är ämneskunskaperna och den pedagogiska
            insikten, dvs. yrkeskunskaperna för lärarna. Det räcker då inte
            med vissa akademiska kurser och något litet pedagogiskt påhäng,
            som Per Unckel tydligen tänker sig.
          </note>
          <note>
            Anf. 81 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Men det är ju ändå så, fru Hjelm-
          </note>
          <note>
            Wallén, att man med den nygamla lärarutbildningen har rätt att
            undervisa högstadieelever med blott 20
          </note>
          <note>
            poäng ämneskunnande. Jag tycker -- det skall jag gärna deklarera
            -- att detta är för ytligt. Jag accepterar att andra kan tycka
            att detta är en tillräcklig utbildning, men endast under förutsättning
            att jag får gå de lärarkandidater till mötes som söker någonting
            djupare inom ramen för en vanlig lärarutbildning än blott detta.
            Det är därför regeringen introducerar den alternativa möjligheten
            att bli lärare.
          </note>
          <note>
            Vi borde vara tacksamma, i stället för att vara gnatiga, gentemot
            möjligheter att öppna skolan för andra än dem som vid 20 års ålder
            har bestämt sig för att gå in på en regelrätt lärarbana. Alldeles
            bortsett från att jag tror att den nya lärarutbildningen kommer
            att innebära kvalitativa förstärkningar för skolan, tror jag att
            den kommer att förmå att attrahera ungdomar som annars skulle
            gå läraryrket förbi, av det enkla skälet att de här får möjlighet
            att välja något senare i livet.
          </note>
          <note type="speaker">
            Anf. 82 LENA HJELM-WALLÉN (s):
          </note>
          <note>
            Herr talman! Det viktigaste med lärargärningen är ju att man
            har en kompetens i sin yrkesroll, och då räcker det inte med en
            och annan akademisk kurs och sedan något pedagogiskt ytterligare
            på det.
          </note>
          <note>
            Utvecklingen har ju visat, att vad man behöver är den här sammanflätade,
            sammanhållna utbildningen, där ämneskunskaper, pedagogiska insikter
            och färdigheter samt metodik flätas in i varandra, så att det
            blir en yrkeskompetens. Det är den jag vill slå vakt om. Behöver
            någonting i det fördjupas, låt oss diskutera det då, men för det
            behöver man inte ifrågasätta hela denna modell.
          </note>
          <note>
            Det är det Per Unckel gör, och det är det som de lärarstuderande
            och folk ute på fältet nu är så oroliga för.
          </note>
          <note>
            Anf. 83 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Fru Hjelm-Wallén måtte inte ha lyssnat på vad jag
            sade. Den lärarutbildning som hon och uppenbarligen de lärarstuderande
            som hon träffar vill ha kvar kommer att vara kvar, precis som
            den är, eller kanske med förbättringar vad det lider.
          </note>
          <note>
            Det kommer vi att diskutera åtskilligt i denna kammare under
            åren framöver.
          </note>
          <note>
            Vad regeringen säger är: Låt oss introducera ytterligare ett
            sätt att bli lärare, som förvisso inte skall beskrivas som några
            hoprafsade akademiska kurser med en och annan snutt av pedagogisk
            natur, utan som handlar om djupa akademiska kunskaper i ämnena,
            förenade med omfattande pedagogisk och metodisk komplettering
            till dessa kunskaper.
          </note>
          <note>
            Jag kan inte förstå, herr talman, varför man skulle bli en sämre
            lärare bara därför att man tar till sig ämnes- och pedagogikkunnandet
            på detta sätt än om man gör det på det sätt som Lena Hjelm-Wallén
            förespråkar.
          </note>
          <note type="speaker">
            Anf. 84 LENA HJELM-WALLÉN (s):
          </note>
          <note>
            Herr talman! Det oroar mig verkligen att Per
          </note>
          <note>
            Unckel inte förstår skillnaden. Det viktigaste i yrkeskompetensen
            är att läraren kan såväl sitt ämne som att lära ut. Det har man
            nu hittat en mycket god modell för, som lärarstuderande är positiva
            till, som lärarutbildarna har lärt sig att uppskatta mer och mer
            och som efterfrågas ute på fältet. När detta sätts i fråga innebär
            det också att det skapas en mycket stor oro. Jag tycker att det
            är klåfingrigt att, precis samma höst som den första kullen går
            ut, ifrågasätta hela den grund som deras yrkeskunnande står på.
            Det är det Per Unckel gör, även om han inte tycks förstå det själv.
          </note>
          <note>
            Anf. 85 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Lena Hjelm-Wallén beskriver vad hon tycker är villkoren
            för den goda läraren. Får jag göra detsamma: Den goda läraren
            är den lärare som kan sitt ämne.
          </note>
          <note type="speaker">
            Anf. 86 LENA HJELM-WALLÉN (s):
          </note>
          <note>
            Herr talman! Det är självklart -- eftersom jag är lärare håller
            jag helt och hållet med om detta. Men
          </note>
          <note>
            Per Unckel tycks i dag tala om någon sorts tvåämneslärare. Jag
            vet att verkligheten i skolan är den, att man undervisar i dessa
            två ämnen plus diverse ytterligare ämnen som man inte har läst
            någonting alls om. Då faller resonemanget om dem som har bara
            20 poäng i något ämne platt, därför att verkligheten är att dessa
            lärare då får undervisa i ämnen som de inte har några kunskaper
            alls i. Jag tycker att vi skall undvika den situationen, och framför
            allt att vi skall respektera lärarkunnandet.
          </note>
          <note>
            Anf. 87 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Vem i hela friden har sagt att de nya lärarna skall
            undervisa i ämnen som de inte är utbildade i? Vem har sagt att
            man skall vara bunden vid tvåämnesutbildningar? I brist på argument,
            herr talman, börjar nu Lena Hjelm-Wallén konstruera en egen lärarutbildning,
            som hon pådyvlar mig och sedan för kampen mot. Möjligen skulle
            denna debatt vinna på att fortsätta när regeringens proposition
            har presenterats i februari månad nästa år.
          </note>
          <note type="speaker">
            Anf. 88 LENA HJELM-WALLÉN (s):
          </note>
          <note>
            Herr talman! Det är Per Unckel som har startat hela den här debatten
            genom att ifrågasätta det nuvarande. Om han säger, att trots att
            lärarna bara skall ha ett par ämnen skall de ändå ha ett djup
            i sina kunskaper -- jag antar att han inte tänker sig hur lång
            lärarutbildning som helst -- blir konsekvenserna de som jag säger.
            Om man vet någonting om hur skolsamhället fungerar inser man att
            lärare med utbildning i få ämnen kommer att få
          </note>
          <note>
            ''kvacka'' i ämnen som de över huvud taget inte har läst. Det
            är en skolrealitet som jag beklagar att Per
          </note>
          <note>
            Unckel inte känner till.
          </note>
          <note>
            Överläggningen var härmed avslutad.
          </note>
          <note>
            21 § Svar på fråga 1991/92:263 om studenternas bostadssituation
          </note>
          <note>
            Anf. 89 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Birger Andersson har frågat mig vilka aktiva åtgärder
            regeringen avser att vidta för att förbättra bostadssituationen
            för studenterna.
          </note>
          <note>
            Frågan om bostäder för såväl svenska studenter som utländska
            gäststuderande behandlades här i riksdagen så sent som förra året.
            Det konstaterades då att det inte finns någon anledning att överge
            den nuvarande ordningen, som innebär att bostadsförsörjningen
            för alla i en kommun är en angelägenhet för kommunen. Detta ansvar
            omfattar också bostäder för högskolans studerande och forskare.
          </note>
          <note>
            Enligt min mening är bostadssituationen för studenterna inte
            tillfredsställande på flera högskoleorter; på vissa orter kan
            rent av en utbyggnad av högskoleverksamheten äventyras.
          </note>
          <note>
            I förslag till lokalisering av den kommande utbyggnaden av antalet
            platser i högskolan är det inte orimligt att lägga stor vikt vid
            berörda kommuners dokumenterade vilja att lösa studenternas bostadsfråga.
          </note>
          <note>
            Eftersom många kommuner anmält stort intresse för en fortsatt
            utbyggnad av ''sin'' högskola blir mitt svar att behovet av bostäder
            för de studerande måste beaktas av de berörda kommunerna.
          </note>
          <note type="speaker">
            Anf. 90 BIRGER ANDERSSON (c):
          </note>
          <note>
            Herr talman! Jag ber att få tacka utbildningsministern för svaret.
          </note>
          <note>
            Hösten 1989 ställde jag samma fråga till bostadsminister Ulf
            Lönnqvist i den dåvarande socialdemokratiska regeringen. Sveriges
            Förenade studentkårer hade då slagit larm om den besvärliga bostadssituationen.
            Många studenter hade mycket primitiva och besvärliga bostadsförhållanden.
            En del tvingades tacka nej till erhållen utbildningsplats för
            att de ej kunde ordna bostadsfrågan. Många avstod från att söka
            en viss utbildning för att de visste om svårigheterna att få tag
            i någon bostad på studieorten.
          </note>
          <note>
            Hösten 1990 diskuterades på nytt studenternas bostadsfråga i
            en interpellationsdebatt i denna kammare, vilket utbildningsministern
            tydligen hänvisar till i svaret.
          </note>
          <note>
            Hösten 1991 har Sveriges Förenade studentkårer ånyo aktualiserat
            frågan; bostadsproblemen finns kvar.
          </note>
          <note>
            Även om utbildningsministern har fått ärva problemen och inte
            kan lastas för den nuvarande situationen är det absolut nödvändigt
            att han tar tag i problemen med stor skyndsamhet, annars kan situationen
            ytterligare förvärras.
          </note>
          <note>
            Innevarande termin tillkom 5 000 nya utbildningsplatser. Nästa
            termin tillkommer 2 000, och för läsåret 1992/93 kan ytterligare
            3 000 platser väntas tillkomma. Eftersom arbetsmarknadsläget för
            nyutexaminerade akademiker är kärvt stannar många kvar och studerar
            ytterligare någon termin.
          </note>
          <note>
            Utbudet av studentbostäder blir därför lågt.
          </note>
          <note>
            Jag delar utbildningsministerns uppfattning att det är kommunerna
            som har huvudansvaret för bostadsförsörjningen. Jag är övertygad
            om att kommunerna på högskole- och universitetsorterna känner
            sitt ansvar, men jag tror att man ute i kommunerna ofta känner
            osäkerhet över hur mycket man vågar satsa på nya studentbostäder.
          </note>
          <note>
            Därför vill jag fråga: Är utbildningsministern beredd att i nära
            samförstånd och i samarbete med berörda kommuner göra en mera
            långsiktig bedömning av behovet av studentbostäder?
          </note>
          <note>
            Anf. 91 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Frågan om bostadsförsörjningen är ju, som har sagts,
            ingenting som staten kan eller bör överta ansvaret för. I undertonen
            i mitt svar ligger att jag förutsätter att de kommuner som i dag
            är så påtagligt intresserade av att attrahera nya statliga högre
            utbildningsplatser också inser att själva villkoret för att sådana
            skall kunna tilldelas på ett meningsfullt sätt är att studenterna
            har tak över huvudet.
          </note>
          <note>
            Redan i detta påpekande, nämligen att kommunerna har anledning
            att inse vad deras ansvar är när de ber staten om nya utbildningsplatser,
            ligger en mycket klar signal till landets kommunalmän att de bör
            inse att de har ett ansvar för studenternas välbefinnande i detta
            hänseende.
          </note>
          <note>
            Som en andra underton i mitt svar ligger att vi från utbildningsdepartementets
            sida kommer att noga följa hur kommunerna faktiskt lever upp till
            detta ansvar och låta den analysen påverka de rekommendationer
            som vi i platshänseende kommer att lämna till riksdagen.
          </note>
          <note type="speaker">
            Anf. 92 BIRGER ANDERSSON (c):
          </note>
          <note>
            Herr talman! Jag vill ta upp ytterligare en fråga som utbildningsministern
            berör i sitt svar, och det är de utländska gäststuderandes problem.
          </note>
          <note>
            Erasmus-projektet kommer nu i gång på allvar läsåret 1992/93,
            och det innebär en kraftigt ökad ström av gäststuderande till
            vårt land. Det är även en stark strävan från utbildningsministern,
            om jag har förstått honom rätt, att öka studerandeutbytet.
          </note>
          <note>
            Jag delar hans uppfattning att det är viktigt att öka de internationella
            kontakterna med andra högskolor och universitet.
          </note>
          <note>
            Med denna brist, som jag har omnämnt och som vi tydligen är överens
            om finns, kan det bli svårt att ta emot gäststudenter, och jag
            vill då ställa en kompletterande fråga: Vilka möjligheter bedömer
            utbildningsministern att Sverige har att ta emot ett ökat antal
            gäststuderande?
          </note>
          <note>
            Anf. 93 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! I början av Erasmus-programmet är det trots allt
            begränsade mängder studenter som
          </note>
          <note>
            Sverige har anledning att bereda denna typ av bostäder. Men man
            behöver inte blicka många år framåt för att inse, och hoppas på,
            att den här volymen skall vara oändligt mycket större än vad den
            kommer att vara den närmaste tiden.
          </note>
          <note>
            Mitt svar på frågan om de prövningar som vi då kommer att ställas
            inför är egentligen detsamma som tidigare, nämligen att de universitet
            och kommuner som är intresserade av det internationella utbyte
            som Erasmus inbjuder till har anledning att mycket noga se om
            sitt hus.
          </note>
          <note>
            Jag tror också att det kommer att finnas skäl att i de bostadsområden
            som särskilt tillhandahålls för studenter införa system varigenom
            studenter som åker ut för att studera i andra länder -- det är
            den andra sidan av Erasmus-programmet -- får lämna sina bostäder
            till uthyrning till de studenter som kommer till vårt land i deras
            ställe.
          </note>
          <note type="speaker">
            Anf. 94 BIRGER ANDERSSON (c):
          </note>
          <note>
            Herr talman! Jag tror att utbildningsministern och jag är ganska
            överens om att det är mycket viktigt att vi löser de studerandes
            boendesituation. Det är enligt mitt synsätt mycket viktigt att
            vi kan få allt fler att läsa vid universitet och högskolor. Vi
            behöver ju i framtiden välutbildad arbetskraft för att kunna klara
            oss i den hårdnande internationella konkurrensen. En bra bostad
            och en god studiemiljö är viktiga förutsättningar för ett gott
            studieresultat. Jag hoppas att utbildningsministern tar tag i
            den här frågan, så att situationen för våra studerande vid universitet
            och högskolor inte förvärras.
          </note>
          <note>
            Jag sade tidigare att jag är övertygad om att kommunalmännen
            på högskole- och universitetsorterna är beredda att göra en insats,
            men jag tror att de vill ha en litet mer långsiktig planering
            än vad som har gällt under de senaste åren.
          </note>
          <note>
            Överläggningen var härmed avslutad.
          </note>
          <note>
            22 § Svar på fråga 1991/92:249 om bevarande av åkermark runt
            Helsingborg
          </note>
          <note type="speaker">
            Anf. 95 Statsrådet GÖREL THURDIN (c):
          </note>
          <note>
            Herr talman! Kenneth Lantz har frågat mig på vilket sätt jag
            kommer att agera för att garantera att högproducerande jordsbruksmark
            inte kommer att nyttjas vid byggandet av den av banverket planerade
            Riksbangård Syd i Skåne.
          </note>
          <note>
            Enligt vad jag har inhämtat studeras olika lägen för en riksbangård
            i Skåne. Frågan om en lämplig lokalisering och utformning av en
            sådan riksbangård är naturligtvis av stor betydelse för den lokala
            och regionala samhällsplaneringen i Skåne.
          </note>
          <note>
            Från rikssynpunkt är det också väsentligt att frågan om en riksbangård
            i Skåne får en bra lösning.
          </note>
          <note>
            Kenneth Lantz understryker vikten av att högproduktiv jordbruksmark
            inte kommer att utnyttjas för denna anläggning. Jag vill i detta
            sammanhang erinra om bestämmelserna i naturresurslagen till skydd
            för sådan jordbruksmark. Såsom grundläggande bestämmelse för hushållning
            anges i naturresurslagen att brukningsvärd jordbruksmark får tas
            i anspråk för bebyggelse eller anläggningar endast om det behövs
            för att tillgodose väsentliga samhällsintressen. En förutsättning
            -- och den är viktig -- är vidare att detta behov inte kan tillgodoses
            på ett från allmän synpunkt tillfredsställande sätt genom att
            annan mark tas i anspråk.
          </note>
          <note>
            Jag kommer med uppmärksamhet att följa hur naturresurslagen tillämpas
            när det gäller den planerade riksbangården i Skåne.
          </note>
          <note type="speaker">
            Anf. 96 KENNETH LANTZ (kds):
          </note>
          <note>
            Herr talman! Jag vill tacka statsrådet Görel
          </note>
          <note>
            Thurdin för svaret på min fråga. Anledningen till min fråga är
            den rädsla som finns för att närheten till gränsstationen och
            även de topografiska angelägenheterna kommer att ta överhand i
            stället för bevarandet av den skånska 10-jorden.
          </note>
          <note>
            Storleken på området är ju inte blygsam. Området är ju 500 m
            brett och 3 500 m långt, och det är en ganska betydande yta.
          </note>
          <note>
            I detta sammanhang skulle det också bli miljömässiga problem
            med belysning och rangering. Jag tänker på bullret.
          </note>
          <note>
            Många kommuner kommer också att se riksbangården som en chans
            till betydande arbetstillfällen. 1 000 personer -- med en spin-offeffekt
            om 1 200 personer -- kommer att beredas arbetstillfällen. Denna
            möjlighet får absolut inte bidraga till att fler 10-jordar tas
            i anspråk för att skapa ytterligare arbetstillfällen i den här
            regionen.
          </note>
          <note>
            Runt Helsingborg har vi dessutom 10+-jord.
          </note>
          <note>
            Jag önskar, herr talman, fråga statsrådet Görel
          </note>
          <note>
            Thurdin om det finns möjlighet att avge ett löfte om att närheten
            till en tullstation inte skall ha högsta prioritet utan att man
            kan tillåta att Riksbangård
          </note>
          <note>
            Syd flyttas från 10+-jordarna, till fördel för högproducerande
            åkermark.
          </note>
          <note type="speaker">
            Anf. 97 Statsrådet GÖREL THURDIN (c):
          </note>
          <note>
            Herr talman! Det är alldeles klart att nästan varenda ärende
            i samband med naturresurslagen väldigt ofta handlar om sysselsättningen
            --
          </note>
          <note>
            åtminstone när det gäller byggande etablering och därmed plan-
            och bygglagen. Därför är kommunerna intresserade av lösningar
            i frågor av det här slaget. Jag är alltså fullt medveten om problematiken.
          </note>
          <note>
            Jag var nyligen i Skåne för att informera mig i ett annat ärende.
            Vi kom då att diskutera denna bangård. Jag kommer att ha som princip
            att se till att jag blir informerad i så här stora ärenden i ett
            så tidigt skede som möjligt. Man skall känna att det finns ett
            tryck på handläggarna. Det gäller ju att mycket noga följa den
            lagstiftning som finns när det gäller hänsynstagande i fråga om
            användningen av mark och vatten och även till behoven av en god
            miljö.
          </note>
          <note>
            I samband med denna fråga utgår jag från att
          </note>
          <note>
            Kenneth Lantz är positiv till en järnvägsutbyggnad samt till
            detta att vi kan hantera mer gods på järnväg och därmed få en
            ökad effektivitet i detta sammanhang.
          </note>
          <note type="speaker">
            Anf. 98 KENNETH LANTZ (kds):
          </note>
          <note>
            Herr talman! Det råder inget som helst tvivel i detta avseende.
            Statsrådets och min egen åsikt sammanfaller alltså här helt.
          </note>
          <note>
            Jag är mycket glad över här avgivet svar. Jag tror att vi båda
            gläds över att de mycket begränsade 10+-
          </note>
          <note>
            jordar som finns i vår värld -- och sådana råkar finnas i Skåne
            och i synnerhet runt
          </note>
          <note>
            Helsingborgsområdet -- inte skall tas i anspråk för
          </note>
          <note>
            Riksbangård Syd. Om det är någonstans i världen som bra livsmedel
            kan produceras, så är det väl på
          </note>
          <note>
            10+-jordarna. Låt oss därför gemensamt arbeta för att dessa kan
            behållas! Tack för svaret.
          </note>
          <note>
            Överläggningen var härmed avslutad.
          </note>
          <note>
            23 § Svar på fråga 1991/92:278 om
          </note>
          <note>
            Öresundsbron
          </note>
          <note type="speaker">
            Anf. 99 Statsrådet GÖREL THURDIN (c):
          </note>
          <note>
            Herr talman! Göran Persson har frågat mig vilken planering jag
            har för det fortsatta arbetet med handläggningen av en fast förbindelse
            över
          </note>
          <note>
            Öresund.
          </note>
          <note>
            Den ordning som gäller för prövning av den fasta förbindelsen
            -- och som jag tror jag har upprepat några gånger tidigare --
            är den som överensstämmer med den praxis som gäller enligt den
            lagstiftning som berörs. Någon ansökan om att få bygga en fast
            förbindelse över Öresund har inte kommit in till regeringen.
          </note>
          <note>
            Som framgår av regeringsförklaringen kommer en förbindelse över
            Öresund att bli föremål för prövning enligt naturresurslagen,
            miljöskyddslagen och vattenlagen. En bred miljökonsekvensbedömning
            kommer därmed att ske. Miljöprövningen skall gälla en fast förbindelses
            regionala påverkan och effekter på
          </note>
          <note>
            Östersjön. Avgörande i denna bedömning är att den s.k. nollösningen
            vad gäller vattenströmningen mellan Östersjön och Kattegatt kan
            säkerställas.
          </note>
          <note>
            Respekten för det med Danmark träffade avtalet --
          </note>
          <note>
            och även respekten för miljökraven -- kräver att miljöprövningen
            görs med största möjliga noggrannhet. I detta sammanhang skall
            även andra stater än Sverige och Danmark ha möjlighet att yttra
            sig om projektet, i enlighet med den s.k.
          </note>
          <note>
            Esbokonventionen.
          </note>
          <note>
            Jag vill avslutningsvis försäkra Göran Persson om att regeringen
            har en omsorgsfull planering för den kommande handläggningen av
            miljöprövningen.
          </note>
          <note type="speaker">
            Anf. 100 GÖRAN PERSSON (s):
          </note>
          <note>
            Herr talman! Jag tackar statsrådet för svaret på frågan. Jag
            tycker att det är bra att hon så noga betonar respekten för det
            ingångna avtalet och respekten för miljöprövningen. Det är stora
            och svåra frågor som vi har att hantera, och de är viktiga för
            miljön. De är naturligtvis också väldigt centrala politiskt.
          </note>
          <note>
            Svaret är allmänt hållet och stämmer väl överens med vad statsrådet
            tidigare har deklarerat. Jag hade hoppats på litet mer precision.
            Det var därför jag ställde frågan.
          </note>
          <note>
            Något som kan vara lämpligt att börja fråga om är:
          </note>
          <note>
            När bedömer statsrådet att en ansökan från brobolaget kommer
            in, så att processen kan starta?
          </note>
          <note>
            Min andra fråga är: Vilken tid anser statsrådet behövs i departementet
            för prövningen? Det skulle vara intressant att få en beskrivning
            av statsrådets syn när det gäller dessa två frågor.
          </note>
          <note type="speaker">
            Anf. 101 Statsrådet GÖREL THURDIN (c):
          </note>
          <note>
            Herr talman! Jag kan inte svara på när ansökan kommer in till
            regeringen. Huvudmannen för projektet skall se till att det görs
            miljökonsekvensbeskrivningar enligt den lagstiftning vi har. Jag
            tror inte att det är särskilt bra om regeringen går in i bolagets
            hantering, dvs. om jag, som minister, skulle göra det i syfte
            att påskynda det hela. Vi varken påskyndar eller bromsar hanteringen,
            utan vi är noggranna med att en så bra miljöprövning som möjligt
            kommer att göras.
          </note>
          <note>
            När det gäller tidsplanen för handläggning av byggstart osv.
            kan jag säga att den eventuella byggstarten kan komma till stånd
            först när det här är klart. Vi siktar på den starttidpunkt som
            finns.
          </note>
          <note>
            Vi kan inte hantera ärendet på något annat sätt.
          </note>
          <note>
            Tidpunkten för start ligger således fast tills det visar sig
            att den eventuellt inte håller.
          </note>
          <note type="speaker">
            Anf. 102 GÖRAN PERSSON (s):
          </note>
          <note>
            Herr talman! Jag förstår mycket väl att statsrådet inte kan gå
            in och agera i brobolaget. Jag frågade efter hennes bedömning.
            Det är naturligtvis avgörande för det planeringsläge som departementet
            har att rätta sig efter. Det skall sedan i sin tur hänga samman
            med en tänkt tidpunkt för byggstart.
          </note>
          <note>
            Jag ställer den här frågan om tidsplanen därför att många är
            intresserade av att få en chans att diskutera regeringens bedömning
            innan tillståndet ges. Ger man ett svävande besked när det gäller
            tidsramarna, finns det kanske en risk för att man i slutet kan
            komma att hamna i stor tidsnöd. Det blir kanske inget utrymme
            då för den här typen av offentligt samtal omkring tillståndsprövningen,
            vilket de flesta förväntar sig skall komma till stånd.
          </note>
          <note>
            Det vore bra om statsrådet kunde utveckla synpunkter på just
            den dimensionen av frågan.
          </note>
          <note type="speaker">
            Anf. 103 Statsrådet GÖREL THURDIN (c):
          </note>
          <note>
            Herr talman! Jag förstår mycket väl att det är väldigt viktigt
            att diskutera hur lång tid saker och ting tar. Jag kan emellertid
            inte garantera att bolaget inkommer med det underlag som krävs
            för att kunna fatta beslut i frågan i tid för att ge tillfälle
            till övrig hantering.
          </note>
          <note>
            Det är också viktigt att markera att miljödepartementet inte
            kan gå ut och säga att klarar ni bara det här kommer det klartecken,
            osv.
          </note>
          <note>
            Vi kan alltså inte heller ge något förhandsbesked i frågan. Däremot
            kan vi naturligtvis följa hela ärendet från första början, informera
            oss fortlöpande och se till att vi har en beredskap som gör att
            handläggningen i departementet inte tar för lång tid. Detta beror
            naturligtvis på hur det underlag som kommer på regeringens bord
            ser ut och när det kommer.
          </note>
          <note type="speaker">
            Anf. 104 GÖRAN PERSSON (s):
          </note>
          <note>
            Herr talman! Låt mig vara mycket precis och rak.
          </note>
          <note>
            Är statsrådet beredd att medverka till att det ges utrymme för
            ett offentligt samtal om regeringens prövning, innan tillståndsbeslut
            eller avslagsbeslut fattas?
          </note>
          <note type="speaker">
            Anf. 105 Statsrådet GÖREL THURDIN (c):
          </note>
          <note>
            Herr talman! Naturligtvis måste intressenter över huvud taget
            ha möjlighet att noggrant debattera. Vi har ju också sagt att
            man internationellt skall vara med och debattera ärendet, men
            det kan man egentligen inte göra förrän man har ett ordentligt
            underlag för beslutet. Medan det underlaget växer fram kan naturligtvis
            en internationell panel finnas med och diskutera fortsättningen
            när det gäller att ta fram olika saker.
          </note>
          <note type="speaker">
            Anf. 106 GÖRAN PERSSON (s):
          </note>
          <note>
            Herr talman! Jag tolkar det beskedet som att statsrådet är beredd
            att medverka till en sådan hantering att det ges utrymme för ett
            rejält offentligt samtal om prövningen. Det tycker jag är bra.
          </note>
          <note>
            Jag kommer osökt in på den andra frågan som statsrådet berörde
            i sitt svar, nämligen de internationella kontakterna. Statsrådet
            talar om en panel. Hur har man planerat att de internationella
            kontakterna skall tas, och hur skall den organisationen se ut?
          </note>
          <note type="speaker">
            Anf. 107 Statsrådet GÖREL THURDIN (c):
          </note>
          <note>
            Herr talman! Jag tror att det skall tas internationella kontakter
            på olika sätt. Beträffande skapandet av en panel vill jag säga
            att det redan förs diskussioner. Naturvårdsverket ser på vilka
            personer som skall ingå, och på danskt håll är man också engagerad
            och ser efter vilka personer som bör vara med. De länder vid Östersjön
            som berörs måste naturligtvis ha möjligheter att påverka vilka
            som skall delta.
          </note>
          <note>
            Jag tror också att det är viktigt att vi på miljödepartementet
            engagerar oss internationellt.
          </note>
          <note>
            Det är planerat att jag skall resa till Danmark för att diskutera
            problemet. Jag tror att kommunikationsministern och miljöministern
            är involverade. Det är, enligt mening, mycket viktigt att de två
            parter, som har slutit ett avtal, för en parallell diskussion
            samtidigt som det pågår ett arbete med att ta fram en miljökonsekvensbeskrivning.
          </note>
          <note type="speaker">
            Anf. 108 GÖRAN PERSSON (s):
          </note>
          <note>
            Herr talman! Jag förstår att statsrådet har behov av att kontakta
            sin danske kollega, eftersom det är ett gemensamt projekt. Men
            det var inte riktigt detta som jag avsåg med den internationella
            dimensionen, utan jag ville veta något om inställningar i övriga
            länder vid Östersjön och EG-
          </note>
          <note>
            aspekterna. Hur kommer den typen av internationella frågeställningar
            att hanteras?
          </note>
          <note>
            Uppenbarligen har departementet redan börjat planera.
          </note>
          <note type="speaker">
            Anf. 109 Statsrådet GÖREL THURDIN (c):
          </note>
          <note>
            Herr talman! Det är klart att Göran Persson är medveten om att
            hans egen regering föranstaltade om en hel del saker med tanke
            på den inriktning som ärendet fick då. Den här regeringen har
            inte suttit så länge att den har hunnit ta alla de kontakter i
            t.ex. Öresundsbrofrågan som naturligtvis är nödvändiga. Jag kan
            försäkra Göran Persson att jag personligen har den mycket bestämda
            uppfattningen att vi bör sätta oss i förbindelse med representanter
            för alla länder kring Östersjön. Jag har redan varit i vissa länder
            vid Östersjön. Den här frågan är naturlig att ta upp när man besöker
            länderna. Andra länder vid Östersjön är inte omedvetna om vad
            som pågår. Jag tror att det kommer att tas tillräckliga och nödvändiga
            kontakter internationellt.
          </note>
          <note type="speaker">
            Anf. 110 GÖRAN PERSSON (s):
          </note>
          <note>
            Herr talman! Det är riktigt att det finns en tidigare historia.
            Nu svarade Görel Thurdin att regeringen har en omsorgsfull planering
            för att bereda frågan, och det var därför jag fördjupade min fråga.
            Det är klart att Görel Thurdin kan föra samtal, om hon reser runt
            i Norden och i det övriga Europa. Men det är väl inte riktigt
            detta som avses när man enligt
          </note>
          <note>
            Esbokonventionen och andra internationella överenskommelser skall
            pröva de här frågorna. Det är mot bakgrund av vad som åligger
            oss i det perspektivet som jag vill fråga vilken planering som
            regeringen har och hur det förhåller sig tidsmässigt i förhållande
            till de andra diskussioner som skall föras om bron.
          </note>
          <note type="speaker">
            Anf. 111 Statsrådet GÖREL THURDIN (c):
          </note>
          <note>
            Herr talman! Då vill jag säga till Göran Persson att det naturligtvis
            är andra än jag som skall ha kontakter internationellt. Göran
            Persson får tålmodigt vänta tills budgetpropositionen kommer och
            det blir en redovisning. Regeringen kommer ju att löpande visa
            hur den lägger upp arbetet.
          </note>
          <note type="speaker">
            Anf. 112 GÖRAN PERSSON (s):
          </note>
          <note>
            Herr talman! Jag begär inte att Görel Thurdin i dag skall ha
            färdiga svar på alla de frågor som jag ställer, men när formuleringen
            är den att regeringen har en omsorgsfull planering får man ju
            intrycket att det finns svar på ganska många frågor.
          </note>
          <note>
            Nu kommer statsrådet tydligen tillbaka i budgetpropositionen.
            Vid den tidpunkten får vi fortsätta att diskutera. Det tycker
            jag är bra. Men som jag sade i inledningen är det här en oerhört
            stor politisk fråga, och i miljödepartementet förestår ett mycket
            grannlaga arbete. Brobolaget sätter frågan i rullning när det
            lämnas en ansökan. Sedan har miljöministern och regeringen ansvaret.
            Jag kommer noga att följa vad som händer och återkommer. Dagens
            besked om att vi skall få mycket tid på oss och stort utrymme
            för att föra ett offentligt samtal om prövningen sätter jag stort
            värde på. Tack för det!
          </note>
          <note type="speaker">
            Anf. 113 Statsrådet GÖREL THURDIN (c):
          </note>
          <note>
            Herr talman! Av inriktningen när det gäller frågan, och kanske
            också av vad som sades om tidsplanen, framskymtar att Göran Persson
            egentligen lyfter fram tidsaspekten och sätter den före miljöprövningen.
            Jag hoppas att Göran Perssons fråga inte beror på att det finns
            en viss oro för att miljöprövningen skall bli för nogrann, så
            att den tar för lång tid.
          </note>
          <note type="speaker">
            Anf. 114 GÖRAN PERSSON (s):
          </note>
          <note>
            Herr talman! Detta var ett ovanligt fräckt påstående från ett
            statsråd som inte ens kan svara med anledning av de preciseringar
            som jag har efterlyst. Hon säger själv i det skriftliga svaret
            att regeringen har en omsorgsfull planering. Jag använde inte
            samma ton som hon i frågedebatten och tycker att även hon i fortsättningen
            bör försöka passa sig och inte använda den där typen av utläggningar.
            Det vore bra om vi kunde se till vad det gäller. En sak är viktig,
            i detta sammanhang
          </note>
          <note>
            Görel Thurdin, nämligen att vi inte försätter oss i tidsnöd.
            Miljöprövningen får inte skötas på ett sådant sätt att man kommer
            och säger att det inte finns tid till debatt och diskussion. I
            dag har vi tydligen fått besked om att vi skall få tid, och det
            tycker jag är bra.
          </note>
          <note type="speaker">
            Anf. 115 Statsrådet GÖREL THURDIN (c):
          </note>
          <note>
            Herr talman! Som kvinna och tillika statsråd vill jag bara säga
            att den viktigaste uppgiften för mig är att se till att vi lever
            upp till de krav som ställs i avtalet och att göra en så nogrann
            miljöprövning som möjligt, vilket också krävs i det riksdagsbeslut
            som även Göran Perssons partikamrater har ställt sig bakom. Jag
            har ingen annan ambition än att göra bästa möjliga arbete även
            när det gäller internationella kontakter och offentlig debatt.
          </note>
          <note>
            Överläggningen var härmed avslutad.
          </note>
          <note>
            24 § Svar på fråga 1991/92:204 om indragning av telefonautomater
          </note>
          <note>
            Anf. 116 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Bengt Hurtig har frågat mig om jag är beredd att
            med televerket ta upp frågan om indragning av telefonautomater
            i glesbygd.
          </note>
          <note>
            Så sent som i juni i år beslutade riksdagen att televerket skall
            kompenseras för sina kostnader för olönsamma telefonautomater
            i glesbygd.
          </note>
          <note>
            Televerket har informerat mig om att de indragningar av telefonautomater
            i glesbygd som kan bli aktuella endast gäller enstaka apparater
            som används i en så liten omfattning att de inte anses fylla något
            behov. I samtliga dessa fall erbjuds kommunerna att ha apparaterna
            kvar mot att de täcker förlusterna för apparaterna. I vad gäller
            telefonautomater i Norrbottens län, som Bengt
          </note>
          <note>
            Hurtig särskilt tar upp i sin fråga, planeras inga indragningar
            av telefonautomater.
          </note>
          <note>
            Överväganden pågår om vilka riktlinjer som skall gälla för kompensation
            till televerket för de olönsamma telefonautomaterna.
          </note>
          <note type="speaker">
            Anf. 117 BENGT HURTIG (v):
          </note>
          <note>
            Herr talman! Jag tackar kommunikationsministern för svaret. Det
            är utomordentligt glädjande att den opinion som har väckts mot
            tankarna på en indragning av telefonautomater tydligen har lönat
            sig. Inom både kustbevakningen och sjöräddningen har man reagerat
            mycket skarpt mot att en del telefonautomater skulle kunna försvinna,
            särskilt i skärgården. Alla båtägare har ju inte båtradio, och
            alla människor har ännu inte handtelefoner så att de kan nå hjälp
            i ett nödläge. Många människor kanske inte har så stark ekonomi
            att de kan bära omkring på en telefon.
          </note>
          <note>
            Det är då glädjande att televerket nu, åtminstone i mitt hemlän,
            tydligen har tänkt sig att ha kvar de telefonautomater som finns.
            I övrigt planeras trots allt vissa indragningar. Jag förutsätter
            emellertid att man i de överläggningar som förs med televerket
            kommer att fästa stor vikt vid de skydds- och säkerhetsaspekter
            som måste läggas på de olönsamma telefonautomater som finns runt
            om i landet, både i fjällvärlden och i skärgården.
          </note>
          <note>
            Anf. 118 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Det är som Bengt Hurtig säger att det inte är fråga
            om någon större indragning. I juni i år godkände riksdagen regeringens
            förslag om att televerket skall kompenseras för sina kostnader
            för olönsamma telefonautomater. Vi såsom skattebetalare står alltså
            för att dessa apparater skall få finnas på strategiskt viktiga
            platser.
          </note>
          <note>
            Indragningen av olönsamma telefonautomater har efter detta beslut
            inskränkts till enstaka automater.
          </note>
          <note>
            Jag kan berätta att under perioden från januari förra året till
            sommaren i år drogs ca 200 automater in i Norrbotten. I det fallet
            har alltså Bengt Hurtig rätt. Av dessa apparater var tio placerade
            i glesbygd. En fanns i skärgården. Övriga automater fanns i tätorter.
            De telefonautomater som televerket har dragit in i tätorterna
            har i väldig stor utsträckning varit placerade på offentliga inrättningar
            såsom sjukhus och järnvägsstationer.
          </note>
          <note>
            Dessa automater har väldigt ofta tagits över av landsting och
            kommuner, som hyr dem av televerket. Trots att automaterna har
            dragits in av televerket, har de alltså funnits kvar, hyrda av
            kommunerna.
          </note>
          <note>
            Ryktet om telefonautomaternas död i glesbygden är betydligt överdrivet.
          </note>
          <note type="speaker">
            Anf. 119 BENGT HURTIG (v):
          </note>
          <note>
            Herr talman! Jag tackar kommunikationsministern för detta svar.
            Jag kommer att framledes noggrant följa frågan för att se om riksdagens
            intertioner från i våras kommer att fullföljas.
          </note>
          <note>
            Överläggningen var härmed avslutad.
          </note>
          <note>
            25 § Svar på fråga 1991/92:206 om
          </note>
          <note>
            Öresundsbron
          </note>
          <note>
            Anf. 120 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Olle Schmidt har frågat mig om jag avser att medverka
            till att den ursprungliga tidsplanen för Öresundsbron kommer att
            hållas.
          </note>
          <note>
            Bakgrunden till frågan är att det enligt överenskommelsen mellan
            Sverige och Danmark skall av vardera staten bildas helägda aktiebolag,
            som i sin tur gemensamt skall bilda ett konsortium med uppgift
            att svara för planering, byggande och drift av Öresundsbron.
          </note>
          <note>
            Som Olle Schmidt så riktigt anger i sin fråga har
          </note>
          <note>
            Danmark först i dagarna nominerat styrelsemedlemmar till sitt
            bolag, medan däremot det svenska bolaget konstituerade sig under
            augusti månad. Jag konstaterar därmed att förutsättningarna nu
            föreligger för att bilda det gemensamma konsortiet och jag utgår
            från att detta kommer att ske inom kort. Det konkreta arbetet
            med planering och detaljprojektering kan därmed inledas. Förberedelserna
            för en miljöprövning har redan påbörjats.
          </note>
          <note>
            De tidpunkter som anges i överenskommelsen, och som innebär att
            anläggningsarbetena skall påbörjas under år 1993, bör därför kunna
            hållas. Några särskilda omständigheter i detta ärende som skulle
            motivera åtgärder från min sida föreligger därmed inte.
          </note>
          <note type="speaker">
            Anf. 121 OLLE SCHMIDT (fp):
          </note>
          <note>
            Herr talman! Jag tackar kommunikationsministern för svaret. Det
            är trots allt ganska allmänt positivt hållet. Det kanske inte
            är så precist, men vi har tidigare under denna frågestund hört
            att det inte är så lätt att vara precis.
          </note>
          <note>
            Jag vill litet mer utförligt ange skälen till att jag känner
            så stor oro inför planarbetet med
          </note>
          <note>
            Öresundsbron. Framför allt två skäl vill jag nämna för kommunikationsministern.
            Det ena är det som jag har tagit upp i frågan, nämligen att det
            danska bolaget har kommit i gång väldigt sent. Som jag har förstått
            har det varit inre stridigheter. Men nu är det klart, vilket är
            bra.
          </note>
          <note>
            Det andra skälet är en allmän oro över kopplingen till Stora
            Bält-förbindelsen. Som kommunikationsministern säkert är medveten
            om har man haft väldigt stora problem med tunnelarbetet under
            Stora Bält. Det har i princip stått stilla efter den 14 oktober,
            då en olycka inträffade. Man tror att Stora Bält-förbindelsen
            hittills är försenad med 1,5--2 år. Stora Bältförbindelsen skulle
            vara klar 1993 för tåg. Hela förbindelsen skulle vara klar 1996.
            Tågen skulle alltså ha tre års försprång.
          </note>
          <note>
            Det som oroar mig är att man i den danska debatten, som jag har
            följt under ganska många år, har kopplat samman Stora Bält, Öresund
            och kanske Fehmarnsund. En del människor både på den svenska och
            på den danska sidan misstänker att denna koppling finns kvar och
            att den kraftiga förseningen av Stora Bält-förbindelsen kan försena
            arbetet med Öresundsbron. Jag vill därför fråga kommunikationsministern:
            Har kommunikationsministern fått sådana signaler vid de kontakter
            som rimligen bör ske varje vecka mellan det danska kommunikationsdepartementet
            och det svenska kommunikationsdepartementet?
          </note>
          <note>
            Anf. 122 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag kan lugna Olle Schmidt och glädja honom med
            att vi inte har fått några som helst signaler om att någonting
            av detta slag skulle försena genomförandet av det civilrättsligt
            bindande avtal som vi faktiskt har med Danmark.
          </note>
          <note>
            Jag är väldigt säker på att förutsättningarna finns för att anläggningsarbetena
            skall kunna påbörjas under år 1993 och att vi dessförinnan har
            genomfört en noggrann och heltäckande miljöprövning av detta projekt,
            något som är en mycket viktig del av projektet.
          </note>
          <note type="speaker">
            Anf. 123 OLLE SCHMIDT (fp):
          </note>
          <note>
            Herr talman! Jag ber kommunikationsministern att vara litet mer
            precis. Det står i svaret att de tidpunkter som anges i överenskommelsen
            ''bör därför kunna hålla''. Vidare står det: ''Några särskilda
            omständigheter i detta ärende som skulle motivera åtgärder från
            min sida föreligger därmed inte.'' Jag vill då fråga: Finns det
            kanske anledning att påskynda arbetet i detta sammanhang? Jag
            lade märke till att Görel Thurdin tidigare sade att regeringen
            varken bromsar eller skyndar på.
          </note>
          <note>
            Poängen med min fråga var att regeringen enligt mitt sätt att
            se skall skynda på. Ett beslut i detta ärende om att arbetet skall
            komma i gång till fullo hastar, kommunikationsministern!
          </note>
          <note>
            Anf. 124 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Preciseringar i olika sammanhang efterlystes. Det
            är svårt att spå, särskilt om framtiden. Vi har sett att saker
            kan inträffa som vi inte råder över. Jag vill kanske inte såsom
            exempel ta det som hände med arbetet med Stora Bältförbindelsen.
          </note>
          <note>
            Det stora problemet är att man inte har varit färdig med själva
            bolagsbildningen. Detta problem är nu undanröjt. Enligt vad jag
            kan se i de kontakter som vi har med Danmark finns det ingen anledning
            att vidta några särskilda åtgärder. Den svenska styrelsen och
            den danska styrelsen skall nu bilda ett konsortium. Jag har mycket
            goda förhoppningar om att den tidsplan som redovisats i olika
            sammanhang skall kunna hållas.
          </note>
          <note type="speaker">
            Anf. 125 OLLE SCHMIDT (fp):
          </note>
          <note>
            Herr talman! Det är måhända fräckt av mig att säga att det ändå
            finns litet olika uppfattningar mellan de olika regeringspartierna
            när det gäller
          </note>
          <note>
            Öresundsbron. Det här svaret och Görel Thurdins svar andas kanske
            en något mindre entusiasm än vad jag skulle önska. För mitt vidkommande
            är det oroväckande att man varken bromsar eller skyndar på. Jag
            vill bara poängtera för kommunikationsministern att det för Skånes
            och för Malmös del är en oerhört betydelsefull fråga.
          </note>
          <note>
            Arbetslösheten där är dramatiskt hög. I Malmö har man en arbetslöshet
            som faktiskt bara Norrbotten kan slå -- om nu arbetslöshet är
            någonting att tävla om.
          </note>
          <note>
            Utvecklingskraften i Skåne och Sydsverige och även i hela Sverige
            hänger väldigt mycket ihop med
          </note>
          <note>
            Öresundsbron. Sverige behöver knytas samman med Danmark och Europa.
            Dessa frågor är viktiga.
          </note>
          <note>
            Jag känner därför en viss oro om regeringen inte skyndar på --
            ni behöver inte alls bromsa, för det har historien gjort i hundra
            år.
          </note>
          <note>
            Anf. 126 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! När det över huvud taget gäller infrastrukturinvesteringarnas
            påverkan på sysselsättningsläget, är detta någonting som för närvarande
            står i fokus för vårt arbete. Vi arbetar med ett antal projekt
            för att utnyttja situationen, vilket jag skall återkomma till
            i andra sammanhang.
          </note>
          <note>
            Där har vi precis samma inriktning, nämligen att inte fördröja
            någonting i onödan utan tvärtom påskynda när det gäller väldigt
            många olika nivåer.
          </note>
          <note>
            Beträffande den entusiasm som kan utläsas ur skrivna svar på
            enkla frågor, vet jag inte vilken erfarenhet Olle Schmidt har.
            Min erfarenhet är att de tjänstemän som författar svaren försöker
            att undvika att låta sig påverkas av något känslosvall.
          </note>
          <note>
            Den eventuella entusiasmen eller bristen på entusiasm får snarare
            läsas in i de efterföljande, mera fritt tecknade svaren som statsråden
            ger. Jag försäkrar att när det gäller entusiasmen för att detta
            projekt skall genomföras i enlighet med regeringsdeklarationen,
            Olle Schmidt, är vi helt eniga inom de partier som finns i regeringen.
          </note>
          <note type="speaker">
            Anf. 127 OLLE SCHMIDT (fp):
          </note>
          <note>
            Herr talman! Det var ganska fyndigt av kommunikationsministern
            att tala om erfarenhet.
          </note>
          <note>
            Min erfarenhet av frågesvar här i kammaren är starkt begränsad.
            Men jag känner till det språk som används i skrivningarna -- jag
            har själv skrivit en del en gång i världen.
          </note>
          <note>
            Jag tror att det är av oerhörd vikt att de signaler som kommer
            fram i den efterföljande diskussionen är entydiga, så att vi kan
            försäkra oss om att vi har en regering som vill bygga den här
            bron. Det har rått en viss tveksamhet om kammarens inställning
            i denna fråga, men nu har det äntligen fattats ett beslut. För
            att så här i juletider vara vänlig, tolkar jag det som -- kommunikationsministern
            får sedan säga om jag har tolkat rätt eller fel -- att kommunikationsministern
            personligen gärna ser att bron kommer till stånd, och att vi i
            grund och botten tycker att det är ett viktigt beslut och att
            det -- både bokstavligen och bildligt -- är en viktig bro som
            skall byggas.
          </note>
          <note>
            Anf. 128 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Man kan tvista om vilka effekter som den här bron
            kan ha, men jag är övertygad om att den sysselsättningspolitiska
            effekten i
          </note>
          <note>
            Malmöregionen är mycket stor vid själva genomförandet av entreprenaden.
            Det är den ena effekten.
          </note>
          <note>
            Den andra är den positiva effekt som bron kommer att få som en
            regional förbindelselänk. Olle
          </note>
          <note>
            Schmidt och jag kan ju bara tänka oss vilken effekt det skulle
            få på sysselsättningen om vi i Stockholm skulle ersätta Essingeleden
            med färjor. Man kan vara helt lugn för att regeringen inser vilken
            betydelse bron har för regionen i fråga. Vi gör allt vad vi kan
            för att avtalet skall uppfyllas inom de tidsramar som är utmätta.
          </note>
          <note type="speaker">
            Anf. 129 OLLE SCHMIDT (fp):
          </note>
          <note>
            Herr talman! Jag tackar för svaret. Om det skulle finnas några
            tveksamma i regeringen, vilket jag vid
          </note>
          <note>
            Gud hoppas att det inte finns, förväntar jag mig att kommunikationsministern
            också övertygar dem på ett entusiastiskt sätt, och då i första
            hand verbalt.
          </note>
          <note>
            Överläggningen var härmed avslutad.
          </note>
          <note>
            26 § Svar på fråga 1991/92:212 om Europaväg
          </note>
          <note>
            6
          </note>
          <note>
            Anf. 130 Kommunikationsminister Mats Odell
          </note>
          <note>
            (kds):
          </note>
          <note>
            Herr talman! Kenth Skårvik har frågat mig om regeringen ämnar
            att ställa medel till förfogande för omedelbar fortsatt utbyggnad
            av E 6-an från
          </note>
          <note>
            Ljungskile och norr över i Bohuslän.
          </note>
          <note>
            Bakgrunden till frågan är att i samband med nedläggningen av
            Uddevallavarvet fick vägverket i uppdrag av regeringen att projektera
            och upprätta arbetsplan för utbyggnad av väg E 6 till motorväg
            mellan Stenungsund och Uddevalla. Medel för utbyggnad av objektet
            på södra delen från Stora
          </note>
          <note>
            Höga till Ljungskile erhölls genom riksdagsbeslut våren 1987
            och i september i år öppnades den delen av vägen för trafik.
          </note>
          <note>
            Vad som nu återstår av utbyggnaden av E 6-an är alltså sträckan
            norr om Ljungskile. Norra delen av objektet har omarbetats och
            omfattar nu även en förbifart vid Uddevalla med en förbindelse
            över
          </note>
          <note>
            Sunninge sund. Byggstart för sträckan vid
          </note>
          <note>
            Ljungskile kan ske i maj 1992. För sträckan
          </note>
          <note>
            Ljungskile--Forshälla finns en fastställd arbetsplan som möjliggör
            att byggstart kan ske under nästa år.
          </note>
          <note>
            Däremot kräver sträckan Forshälla--Torp, där bron över Sunninge
            sund ingår att en arbetsplan fastställs.
          </note>
          <note>
            Den totala kostnaden för utbyggnaden av sträckan
          </note>
          <note>
            Ljungskile--Torp är beräknad till 2 miljarder kronor i 1991 års
            prisnivå. Utbyggnaden är avsedd att finansieras dels med avgifter,
            dels med anslagsmedel. I gällande flerårsplaner finns inga medel
            avsatta för projektet. Regeringen kommer därför att i särskild
            ordning senare att pröva möjligheterna att utanför statsbudgeten
            finna medel till stategiska vägföretag. I det sammanhanget kan
            även det nu aktuella företaget komma att prövas.
          </note>
          <note type="speaker">
            Anf. 131 KENTH SKÅRVIK (fp):
          </note>
          <note>
            Herr talman! Jag tackar kommunikationsministern för svaret, som
            det fanns en del positiva antydningar i.
          </note>
          <note>
            Jag vill börja med att ställa en ytterligare fråga.
          </note>
          <note>
            Kommunikationsministern talade om en arbetsplan för sträckan
            norr om Forshälla. När den är klar, kommer kommunikationsministern
            då att kunna ge vägverket ett besked om att det kan bli en fortsatt
            utbyggnad?
          </note>
          <note>
            Ett av de mest angelägna besluten som regeringen måste fatta
            i samband med anslag till vägutbyggnad är att vägverket i region
            väst får klara besked om fortsatt utbyggnad av E 6-an norr om
            Ljungskile i
          </note>
          <note>
            Bohus län.
          </note>
          <note>
            Precis som kommunikationsministern sade är det just nu tyvärr
            stopp efter invigningen och färdigställandet av utbyggnaden av
            sträckan mellan
          </note>
          <note>
            Stora Höga och Ljungskile. Det har därför uppstått en ny flaskhals
            med rikliga möjligheter till olyckor mellan Ljungskile och Uddevalla
            -- för den som känner sig manad att ta det ansvaret.
          </note>
          <note>
            Vägverket väntar på att man vid fördelningen av pengarna skall
            anslå medel för fortsatt utbyggnad, vilket ingick i löftena --
            precis som sägs i svaret --
          </note>
          <note>
            kring Uddevallapaketet, som lades fram efter
          </note>
          <note>
            Uddevallavarvets nedläggning.
          </note>
          <note>
            E 6-ans sträckning Oslo--Uddevalla--Göteborg skall enligt en
            gemensam plan mellan vägverket i
          </note>
          <note>
            Norge och vägverket i Sverige vara utbyggd senast år 2005. Vägen
            behöver av flera skäl ha motorvägsstandard, framför allt av trafiksäkerhetsskäl.
          </note>
          <note>
            Arbetet med den resterande vägsträckan behöver påbörjas nu, med
            tanke på en alarmerande och ökande arbetslöshet i Bohus län. Även
            en onödig arbetslöshet kostar samhället mycket pengar, som skulle
            kunna användas på ett betydligt bättre sätt.
          </note>
          <note>
            En fortsatt utbyggnad av Europaväg 6, så att den får förutsättningar
            att vara en Europaväg med motorvägsstandard, är nödvändig.
          </note>
          <note>
            Anf. 132 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag har förståelse för de synpunkter som finns i
            området, inte minst med tanke på olycksstatistiken som visar att
            det är angeläget att ta itu med den här vägen.
          </note>
          <note>
            Herr talman! Jag konstaterar att jag i dagens läge inte kan ge
            något annat svar än det som jag har lämnat. Kenth Skårvik skall
            ändå se en strimma av hopp, eftersom vi skall fortsätta att studera
            möjligheterna att finna nya finansieringsformer för strategiska
            projekt.
          </note>
          <note>
            Om man studerar regeringsdeklarationen, finner man att den här
            regeringen -- när de statliga företag som lika väl, kanske i vissa
            t.o.m. fall bättre, kan drivas av privata intressenter säljs och
            regeringen får loss pengar -- avser att satsa på sådant som ingen
            annan är beredd att satsa på, nämligen utbyggnad av vägar och
            järnvägar. Det är någonting som vi nu skall studera, Kenth Skårvik.
            Under tiden studerar vi också vilka objekt som kan komma i fråga
            när det blir möjligt att genomföra denna omfördelning av statens
            balansräkning.
          </note>
          <note type="speaker">
            Anf. 133 KENTH SKÅRVIK (fp):
          </note>
          <note>
            Herr talman! Som jag sade i början är jag tacksam för svaret.
            Jag känner att det finns en ljusning för att E 6-an skall kunna
            färdigställas och få motorvägsstandard enligt den plan som finns.
            Men det är klart att det är mycket angeläget för denna stora region
            och för vägverket, om man gör en arbetsplan och får fram detta
            tillsammans med
          </note>
          <note>
            Uddevalla kommun, att få veta om man verkligen kommer att få
            fortsätta sedan. Sunningesundsleden är också mycket viktig ur
            både miljösynpunkt och trafiksäkerhetssynpunkt, eftersom det inte
            är lämpligt att ha en väg som går rakt igenom
          </note>
          <note>
            Uddevalla förbi de stora sjukhusen. Det är en av orsakerna till
            att man vill låta vägen gå förbi.
          </note>
          <note>
            Jag är ibland litet rädd för att man kopplar ihop utbyggnad av
            järnvägar och vägar. Jag har hört tongångar som innebär att om
            man får motorvägen kan järnvägen gå någon annanstans. Jag anser
            att dessa saker inte har med varandra att göra i detta sammanhang.
            Denna väg har så stor betydelse för sträckningen Oslo--Göteborg--Köpenhamn
            att det bör göras något positivt av den.
          </note>
          <note>
            Överläggningen var härmed avslutad.
          </note>
          <note>
            27 § Svar på fråga 1991/92:220 om fordonskungörelsens bestämmelser
            om mobilkranar
          </note>
          <note>
            Anf. 134 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Lennart Fremling har frågat mig om regeringen avser
            att ändra reglerna för mobilkranar så att även sådana mobilkranar
            som har en lyftkapacitet som är mindre än 10 ton skall omfattas
            av de bestämmelser som i dag gäller för mobilkranar med en lyftkapacitet
            på 10 ton eller däröver. Om en sådan ändring skulle bli aktuell
            skulle denna därmed enligt Lennart Fremling få till följd att
            fler fordon än hittills omfattades av bestämmelser som inte är
            Europaharmoniserade.
          </note>
          <note>
            Mobilkranar tillhör fordonsgruppen motorredskap. För dessa fordon
            och för traktorer beslutade riksdagen och regeringen om ett helt
            nytt regelsystem som skulle gälla från den 1 januari
          </note>
          <note>
            1991. På grund av att man inom den Europeiska gemenskapen var
            i färd med att utarbeta bestämmelser för motorredskap och traktorer
            som skiljer sig från de bestämmelser som beslutats i
          </note>
          <note>
            Sverige beslöt riksdagen att skjuta upp ikraftträdandet av de
            nya reglerna för motorredskap och traktorer till den 1 januari
            1993.
          </note>
          <note>
            För en särskild typ av motorredskap, nämligen mobilkranar med
            en lyftkapacitet på 10 ton och däröver samt tornsvängkranar med
            en lyftkapacitet på 4 ton och därutöver, bestämdes emellertid
            att de nya reglerna skulle träda i kraft den 1 januari 1991.
          </note>
          <note>
            Det som framför allt skiljer de nya reglerna från de gamla är
            att det numera inte finns någon konstruktiv hastighetsbegränsning.
          </note>
          <note>
            Det är regeringens strävan att harmonisera de svenska bestämmelserna
            på alla områden till de bestämmelser som gäller inom den Europeiska
            gemenskapen. Detta innebär att de regler för bl.a.
          </note>
          <note>
            motorredskap som skall träda i kraft den 1 januari
          </note>
          <note>
            1993 kan behöva ändras med hänsyn till utvecklingen i Europa
            på det aktuella området.
          </note>
          <note>
            Detta gäller i så fall även de mindre mobilkranar som Lennart
            Fremling riktat uppmärksamheten på.
          </note>
          <note type="speaker">
            Anf. 135 LENNART FREMLING (fp):
          </note>
          <note>
            Herr talman! Jag vill tacka kommunikationsministern för svaret.
            Bakgrunden till min fråga är att fordonstillverkare och andra
            intressenter inom området för traktorer och motorredskap tidigare
            inte har fått tekniska regler utgivna i god tid innan de skall
            börja tillämpas. Jag gläds åt att vi har fått en regering som
            förstår betydelsen av att ge industrin, såväl småföretag som storindustri,
            klara spelregler. Därför vill jag framhålla betydelsen av att
            man är tydlig när det gäller att sätta gränser. Kan jag uppfatta
            svaret på ett sådant sätt att ingen ändring kommer att ske av
          </note>
          <note>
            10-tons gränsen förrän den 1 januari 1993, dvs. kan industri-
            och mobilkransanvändare nu lita på att förutsättningarna för deras
            verksamhet och konkurrensförhållanden inte plötsligt ändras?
          </note>
          <note>
            Anf. 136 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Det är som Lennart Fremling säger, nämligen att
            ett av de största problemen, i varje fall ett av de mycket stora,
            att vi skall kunna behålla arbete och sysselsättning här uppe
            i denna kalla nord är att vi när det gäller, hela tiden har råkat
            ut för att spelreglerna har ändrats under pågående match. Och
            är det något som denna regering vill ändra på av generell karaktär
            är att det i ställetskall ges tydliga och långsiktigt hållbara
            regler.
          </note>
          <note>
            I detta sammanhang handlar det emellertid om en övergångssituation
            från ett system till ett annat.
          </note>
          <note>
            Alldeles uppenbart kan man ändå blicka framemot den 1 januari
            1993. Därefter kommer ju alla otydligheter att vara undanröjda.
            Fram till dess lär vi får leva med den situation som Lennart Fremling
            har påpekat i sin fråga.
          </note>
          <note type="speaker">
            Anf. 137 LENNART FREMLING (fp):
          </note>
          <note>
            Herr talman! Kan jag då uppfatta att någon ändring av de regler
            som trädde i kraft den 1 januari
          </note>
          <note>
            1991 inte kommer att ske under löpande period utan mobilkranar
            under 10 ton kommer inte i åtnjutande av de gynnsammare regler
            som gäller för mobilkranar över 10 ton?
          </note>
          <note>
            Anf. 138 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! På denna punkt måste jag göra
          </note>
          <note>
            Lennart Fremling besviken. Jag kan inte utfärda något sådant
            generellt löfte.
          </note>
          <note type="speaker">
            Anf. 139 LENNART FREMLING (fp):
          </note>
          <note>
            Herr talman! Vi vet ju att nya regler skall träda i kraft den
            1 januari 1993. Men de är i och för sig inte heller klara. Jag
            förutsätter naturligtvis att kommunikationsdepartementet håller
            på att arbeta med att klargöra hur regelsystemet skall se ut för
            motorredskap och traktorer från den 1 januari
          </note>
          <note>
            1993. Kan man räkna med att detaljreglerna kommer att publiceras
            i god tid innan de skall träda i kraft? Annars tror jag att man
            redan nu måste överväga att senarelägga detta ikrafträdande.
          </note>
          <note>
            Anf. 140 Kommunikationsminister MATS
          </note>
          <note type="speaker">
            ODELL (kd):
          </note>
          <note>
            Herr talman! Även på denna punkt måste jag göra
          </note>
          <note>
            Lennart Fremling besviken, eftersom jag inte kan ge honom något
            konkret svar på när ikraftträdandet och publiceringen av dessa
            saker kan äga rum. Jag kan bara säga att regeringen, med beaktande
            av rättssäkerhet och trafiksäkerhet, kommer att försöka överbrygga
            den mycket svåra perioden vid övergången från ett regelsystem
            till ett annat.
          </note>
          <note type="speaker">
            Anf. 141 LENNART FREMLING (fp):
          </note>
          <note>
            Herr talman! Jag är tacksam för att kommunikationsministern vill
            verka för fasta spelregler på området.
          </note>
          <note>
            Överläggningen var härmed avslutad.
          </note>
          <note>
            28 § Svar på fråga 1991/92:243 om avmonopolisering av flyget
          </note>
          <note>
            Anf. 142 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Hans Dau har frågat mig när vi kan bryta nuvarande
            monopol för Linjeflyg på vissa inrikes flyglinjer.
          </note>
          <note>
            Jag delar Hans Daus syn att konkurrens är en god väg för att
            öka effektivitet och service inom flygsektorn. Som frågeställaren
            säkert känner till har riksdagen under 1991 beslutat om vissa
            förändringar av riktlinjerna för inrikesflyget i riktning mot
            större konkurrens. Den nuvarande regeringen har i den ekonomisk-politiska
            propositionen deklarerat att arbetet med att skapa en avreglerad
            flymarknad måste intensifieras. För närvarande undersöker regeringen
            därför möjligheten att snarast ta ytterligare avreglerande steg
            inom inrikesflyget. Det är dock ännu för tidigt att ge något entydigt
            svar när det gäller tidpunkten för en sådan förändring. Frågeställaren
            bör således kunna se tiden an med en viss tillförsikt.
          </note>
          <note type="speaker">
            Anf. 143 HANS DAU (m):
          </note>
          <note>
            Herr talman! Jag får tacka kommunikationsministern för svaret.
            Jag hade trots allt väntat mig ett mer konkret svar. I sista meningen
            står det att jag skall se tiden an med en viss tillförsikt. Jag
            hade väl hoppats att kunna se tiden an med full tillförsikt.
          </note>
          <note>
            Svaret är litet svävande. Det står bl.a. att regeringen undersöker
            och att det är för tidigt att ge något entydigt svar. Jag tycker
            att det är oroväckande.
          </note>
          <note>
            Att vi som drabbas av dessa orimligt höga priser på inrikesflyget
            dessutom får en icke acceptabel service är i allra högsta grad
            otillfredsställande.
          </note>
          <note>
            Jag vill fråga Mats Odell följande: Vad finns det att undersöka?
            Varför kan man inte slå till omedelbart, så att man kan känna
            full tillförsikt när det gäller att detta kommer att ske mycket
            fort?
          </note>
          <note>
            Anf. 144 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Det är faktiskt på det sättet, Hans
          </note>
          <note>
            Dau, att det även i det politiska livet finns vissa tidtabeller.
            Vi hoppas att de håller, på samma sätt som vi hoppas att tidtabellerna
            håller när vi skall ut och flyga, m.m.
          </note>
          <note>
            Det som jag syftar på i svaret är att i budgetpropositionen,
            som läggs på riksdagens bord den 10 januari, kommer ett svar att
            ges på dessa frågor. Om Hans Dau ställer en fråga exakt en månad
            före denna tidpunkt får han ursäkta att jag här inte kan stå och
            avslöja innehållet i budgetpropositionen på detta område. Men
            jag tror att Hans Dau kommer att bli mycket nöjd med det som står
            i budgetpropositionen.
          </note>
          <note>
            Jag kan försäkra att den här regeringen kommer att se till att
            Sverige ligger i framkant i Europa när det gäller att avreglera
            flygmarknaden. Både när det gäller utrikes flyg och inrikes flyg
            är vi bundna av samarbetsavtal.
          </note>
          <note>
            Sverige kommer att vara ett land som ligger i frontlinjen när
            det gäller att avreglera på det här området. Det är en process
            som pågår inom EG. Vi har lagt på riksdagens bord en proposition
            om att riksdagen skall godkänna det avtal som Sverige och
          </note>
          <note>
            Norge har tecknat med EG om en gemensam luftfartsmarknad. Inom
            EG håller man på att avreglera den. Det sker i tre steg. Det här
            är saker som vi bara inte kan springa ifrån.
          </note>
          <note>
            Än en gång, herr talman! Jag försäkrar Hans Dau att Sverige på
            luftfartspolitikens område kommer att ligga i frontlinjen när
            det gäller avreglering.
          </note>
          <note type="speaker">
            Anf. 145 HANS DAU (m):
          </note>
          <note>
            Herr talman! Nu får jag verkligen tacka för svaret.
          </note>
          <note>
            Nu kanske jag känner full tillfredsställelse i stället för bara
            en viss tillfredsställelse, därför att kommunikationsministern
            nu angav en tidtabell.
          </note>
          <note>
            Den var mycket kort och koncis. Jag hoppas att han kan hålla
            den bättre än Linjeflyg håller sin.
          </note>
          <note>
            Överläggningen var härmed avslutad.
          </note>
          <note>
            29 § Svar på fråga 1991/92:248 om infrastruktursatsningarna
          </note>
          <note>
            Anf. 146 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Åke Carnerö har frågat mig hur regeringen avser
            fördela satsningarna på bättre infrastruktur om jämförelse sker
            med järnvägsresp. landsvägstrafik.
          </note>
          <note>
            Jag anser att man måste anlägga ett brett perspektiv när man
            diskuterar investeringar i infrastruktur. De olika trafikslagen
            ingår i ett trafiksystem där de såväl konkurrerar som samverkar
            med varandra.
          </note>
          <note>
            De olika transportslagen skall användas där man bäst tar till
            vara deras specifika egenskaper, spårbunden godstrafik har sina
            fördelar. Därmed ges förutsättningar för en kostnadseffektiv transport.
          </note>
          <note>
            Jag anser också att det är marknaden som skall styra efterfrågan
            på transporter. De investeringar i infrastruktur som staten gör
            måste utgå från bedömningar om denna efterfrågan. För att vara
            realistisk vill jag i detta sammanhang erinra om den övertro som
            finns på möjligheten att överföra gods från landsvägstrafik till
            järnvägstrafik. Enligt beräkningar som transportrådet utfört är
            en realistisk överföringspotential ca 1,5 miljarder tonkm/år,
            vilket är ca 2,7 % av godstransportarbetet i Sverige.
          </note>
          <note>
            Jag arbetar för närvarande med att utforma inriktningen för den
            kommande infrastrukturplaneringen. En redovisning av mina förslag
            kommer att presenteras för riksdagen i budgetpropositionen i januari
            nästa år. Jag kommer också att återkomma med konkreta förslag
            till investeringar i infrastrukturen och finansiering av dessa.
          </note>
          <note type="speaker">
            Anf. 147 ÅKE CARNERÖ (kds):
          </note>
          <note>
            Herr talman! Jag ber att få tacka för svaret.
          </note>
          <note>
            Kommunikationspolitik är också i viss mån arbetsmarknadspolitik,
            inte bara kortsiktigt utan också långsiktigt just när det gäller
            infrastruktursatsningar. Problemet, som jag ser det, är att få
            det hela att gå ihop med regional miljöpolitik. Anser statsrådet
            att det är möjligt att ge SJ sådana resurser att kombitrafik och
            andra former av godstransporter på allvar kan komma att konkurrera
            med lastbilstrafik?
          </note>
          <note>
            Anf. 148 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Först vill jag säga att det känns svårt att behöva
            lämna så pass knapphändiga svar som jag måste lämna även på denna
            fråga, men bakgrunden är densamma som när det gäller den förra
            frågan, nämligen att vi den 10 januari nästa år, om exakt en månad
            i dag, skall lägga fram budgetpropositionen, som delvis skall
            handla om dessa saker. Då hoppas jag att Åke Carnerö och jag skall
            vara mera överens om vad som skall göras än vad vi i dag kan vara.
          </note>
          <note>
            Beträffande regional miljöpolitik:
          </note>
          <note>
            Infrastrukturinvesteringarna har olika effekter beroende på var
            de läggs. Det finns indikationer på att om miljöaspekterna skall
            sättas främst, skall satsningarna ske på vägutbyggnad i storstadsområdena.
            Om de regionalpolitiska aspekterna skall sättas främst är det
            andra typer av satsningar som skall göras.
          </note>
          <note>
            Åke Carnerö frågade konkret om SJ kan få sådana resurser att
            man kan överföra mer godstransporter till kombitrafik. Där tror
            jag att svaret är ja, med den reservationen att SJ delvis skall
            skapa dessa förutsättningar självt genom att bedriva en lönsam
            politik i enlighet med 1988 års trafikpolitiska beslut. Just kombitrafiken
            har de bästa företagsekonomiska förutsättningarna att lyckas.
          </note>
          <note>
            Låt oss titta på de siffror som transportrådet redovisat, nämligen
            att man skulle kunna överföra
          </note>
          <note>
            1,5 miljarder tonkm/år motsvarande 2,7 % av transportarbetet.
            I en tioårsperiod handlar det alltså om 27 %. Jag tror att inte
            minst en positiv utveckling på godssidan och när det gäller metoderna
            kommer att bidra till att detta möjligen skall kunna ökas ytterligare
            något. Det skall vi hjälpas åt att försöka åstadkomma.
          </note>
          <note type="speaker">
            Anf. 149 ÅKE CARNERÖ (kds):
          </note>
          <note>
            Herr talman! Jag är mycket nöjd med svaret. Där nämns att spårbunden
            godstrafik har sina fördelar.
          </note>
          <note>
            Att detta har med miljö att göra är vi naturligtvis helt överens
            om. Det är marknaden som skall styra efterfrågan. Det är bara
            att hoppas att marknaden kan bli sådan att alltmer förs över till
            spårbunden trafik. Jag ser med spänd förväntan fram emot budgetpropositionen.
          </note>
          <note>
            Överläggningen var härmed avslutad.
          </note>
          <note>
            30 § Svar på fråga 1991/92:258 om portot för föreningar
          </note>
          <note>
            Anf. 150 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Fredrik Reinfeldt har frågat mig vilka besparingar
            eller rationaliseringsvinster postverket förväntar sig av att
            avskaffa föreningsportot samtidigt som man inrättar ett system
            som skall lämna föreningslivet opåverkat.
          </note>
          <note>
            Postverket är ett affärsverk med ett stort antal anställda, ca
            70 000, vilket innebär att postverket måste ha regler och rutiner
            som är så enkla som möjligt för att man skall kunna uppnå hög
            kvalitet och ha en effektiv kontroll.
          </note>
          <note>
            Syftet med de produktförändringar som postverket genomför den
            1 januari 1992 är bl.a. att det skall finnas tydliga och enkla
            produkter som alla kan använda och att byråkrati med s.k. innehållsregler
            skall tas bort.
          </note>
          <note>
            Om föreningar har rätt att frankera 100 gr brev med portot för
            20 gr brev, har postverket svårt att kontrollera att försändelserna
            är rätt frankerade, eftersom alla andra brev i samma viktklass
            är frankerade med 4:60 kr.
          </note>
          <note>
            Föreningar kan fortsättningsvis, liksom andra kunder, använda
            ekonomibrev. Samtidigt försvinner föreningarnas abonnemangsavgift
            och portot för 20 gr ekonomibrev sänks.
          </note>
          <note>
            För föreningarna innebär förändringen vidare vissa förenklingar
            genom att abonnemangskort ej längre behöver visas på postkontoret
            vid inlämning, utan breven behöver bara förses med ett ''B'',
            liksom andra ekonomibrev.
          </note>
          <note>
            Sammanfattningsvis gör inte postverket någon rationaliseringsvinst
            på den nya rutinen för föreningar, utan vinsterna av förändringen
            uppkommer i ett mer enhetligt system med enkla tydliga regler
            och förbättrade kontrollmöjligheter.
          </note>
          <note type="speaker">
            Anf. 151 FREDRIK REINFELDT (m):
          </note>
          <note>
            Herr talman! Jag vill tacka statsrådet för svaret.
          </note>
          <note>
            Posten och en del andra statliga verk genomgår en mycket intressant
            förändring i sin utveckling mot att bli mer marknadsinriktade
            och för den delen också mer affärsmässiga. Bl.a. visar en rapport
            från expertgruppen med studier i offentlig ekonomi omfattande
            SJ, televerket och posten att man avser att bolagisera med inriktning
            mot att kanske privatisera dessa bolag. Det ställer en del nya
            krav på postverket.
          </note>
          <note>
            Jag tycker tyvärr att statsrådets svar litet grand mera har perspektivet
            hur det fungerar för posten i dag. Föreningslivet har redan i
            dag möjligheten att använda ett billigare porto, men man måste
            stämpla ''B'' på brevet. Man betalar 1 500 kr. i s.k.
          </note>
          <note>
            abonnemangsavgift, och man får inte lägga brevet på lådan. Det
            är de förutsättningar som gäller för föreningslivet i dag. Nu
            ändras detta system. Tyvärr måste man nog konstatera att det inte
            blir den förenkling som statsrådet beskriver. I stället skall
            man nu frankera med fullt porto och sedan halvårsvis få tillbaka
            halva portot för breven mellan
          </note>
          <note>
            20 och 100 gr. Det märkliga är att det innebär mycket stora likviditetsförändringar
            för större föreningar, dels för föreningslivet, dels och framför
            allt för posten. Bara 20 000 brev på ett halvår i en förening
            skulle alltså leda till en återbetalning på
          </note>
          <note>
            46 000 kr. Om man har en någorlunda klar bild av hur föreningslivet
            ser ut i dag i Sverige -- det är ganska betydande -- är det ganska
            fantastiska belopp som vi talar om nu.
          </note>
          <note>
            Det förslag som genomförs vid årsskiftet kommer säkert att göra
            finansavdelningen på posten mycket lycklig, men det kommer att
            skapa stora likviditetsproblem för föreningslivet. Det blir årets
            viktigaste bidrag att få tillbaka pengarna från posten.
          </note>
          <note>
            Anf. 152 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Fredrik Reinfeldt frågar mig vilka besparingar eller
            rationaliseringvinster som förväntas av att posten avskaffar föreningsportot.
          </note>
          <note>
            Jag har tagit sikte på och svarat på den frågan. Då säger Fredrik
            Reinfeldt att jag svarar endast på vad det får för effekter för
            posten. Jag tycker nog att det var det frågan handlade om.
          </note>
          <note>
            Jag förstår att denna aspekt kan bekymra föreningarna. Men samtidigt
            är vi, Fredrik
          </note>
          <note>
            Reinfeldt, överens om att se till att affärsverken blir effektiva
            och rationella, dvs. att det blir enhetliga och tydliga produkter
            som alla kunder kan använda. Byråkratin skall minimeras med t.ex.
          </note>
          <note>
            denna typ av innehållsregler. Jag kan inte belägga att det förekommer
            fusk i dag. Men systemet inbjuder naturligtvis till det.
          </note>
          <note>
            Förändringen skall nu ske den 1 januari. Jag tror att det är
            ett system som i det stora hela är neutralt för dem som använder
            det. Jag medger dock att likviditetsaspekten kan vara ett bekymmer
            för vissa föreningar. Men de föreningar som skickar så pass många
            försändelser som Fredrik Reinfeldt gav exempel på, torde ändå
            klara räntan på halva portokostnaden under den tid det är fråga
            om.
          </note>
          <note type="speaker">
            Anf. 153 FREDRIK REINFELDT (m):
          </note>
          <note>
            Herr talman! Min poäng är att posten kommer att tjäna stora pengar
            på detta. Det kan vara positivt, framför allt för posten. Men
            frågan är om det blir mindre byråkratiskt. I de instruktioner
            som posten har skickat ut till föreningslivet står det fortfarande
            att breven skall stämplas med ett B, dvs. ingen förändring från
            tidigare. Nu skall breven i stället frankeras med fullt ekonomibrevsporto
            på 4:60.
          </note>
          <note>
            Föreningslivet skall räkna och fylla i antalet brev på en följesedel.
            Sedan skall breven och följesedeln lämnas in i kassan på postkontoret
            tillsammans med föreningens abonnemangskort.
          </note>
          <note>
            Abonnemangskortet finns kvar, men någon abonnemangsavgift behöver
            inte betalas. Sedan skall dessa följesedlar skickas till posten
            varje halvårsskifte.
          </note>
          <note>
            Fortfarande finns alla dessa kontrollfunktioner kvar. Vi måste
            räkna breven, och vi måste halvårsvis följa upp följesedlarna.
            Hela denna rundgång för att få en reduktion tillbaka på en ganska
            stor mängd pengar. Hela systemet är gjort för att posten skall
            ha finansiella förutsättningar att placera dessa stora belopp.
          </note>
          <note>
            Anf. 154 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag inser de aspekter som Fredrik
          </note>
          <note>
            Reinfeldt tar fram. Jag tror ändå att en förening eller organisation
            har anledning att hålla ordning på hur många brev man skickar
            och gör en förteckning. Jag tycker inte att det är orimligt.
          </note>
          <note>
            Däremot är det orimligt att posten skall hålla reda på vad som
            finns inuti kuverten. Det är vad det gamla systemet byggde på.
            Jag tror att detta är en nödvändig förändring för att i ett längre
            perspektiv komma in i en bättre fungerande postservice.
          </note>
          <note type="speaker">
            Anf. 155 FREDRIK REINFELDT (m):
          </note>
          <note>
            Herr talman! Det här är intressant. Posten har i dag egentligen
            bara en monopolverksamhet kvar, nämligen frimärksutgivningen.
            I någon mån finns det konkurrens på alla andra områden som posten
            är verksam inom. Det gäller distribution av brev i dag. Bl.a.
            har City Mail i Stockholm uppmärksammats.
          </note>
          <note>
            Tyvärr får jag känslan av att litet komplicerande system som
            bygger på återbetalning osv. binder fast kunderna vid en enda
            producent av denna service, nämligen posten. Det är också något
            som kommer fram i den offentliga utredning där man bl.a.
          </note>
          <note>
            diskuterat att utvecklingen skall gå mot att postbefordran blir
            en konkurrensutsatt verksamhet.
          </note>
          <note>
            Portoutgifter utgör betydande kostnader för föreningslivet. I
            en tid när kommuner och andra bidragsgivare minskar sina bidrag
            har det en effekt att portokostnaden blir dyrare.
          </note>
          <note>
            Anf. 156 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Både Fredrik Reinfeldt och jag välkomnar säkert
            en ökad konkurrens även på detta område. För försändelser som
            skall distribueras över hela vårt stora, långsmala och vackra
            land kostar det mycket pengar att manuellt se till att försändelserna
            kommer ut till varje brevlåda. Där finns det ingen konkurrens
            i dag. Det är den verksamhet som är minst lönsam. Jag kan inte
            ge Fredrik Reinfeldt något svar på om den verksamheten över huvud
            taget går ihop för postens del. Men jag kan försäkra att den verksamheten
            är den minst lönsamma av de verksamheter posten har.
          </note>
          <note>
            Den verksamhet som i dag är konkurrensutsatt, där det nämnda
            företaget City Mail är inblandat, har en helt annan problematik.
            Där handlar det om massdistributionens fördelar.
          </note>
          <note type="speaker">
            Anf. 157 FREDRIK REINFELDT (m):
          </note>
          <note>
            Herr talman! Avslutningsvis vill jag konstatera att förändringen
            av systemen har mötts med stor förvåning inom föreningslivet.
            Föreningarna ser framför sig att det hela blir mer komplicerat,
            högre kostnader för föreningarna och stora vinster för posten
            -- om man bortser från förutsättningarna för att kunna producera
            denna överlikviditet.
          </note>
          <note>
            Det finns en risk att posten, mot bakgrund av att man kan hävda
            att man faktiskt måste distribuera post över hela landet och därmed
            bedriver en verksamhet som inte går med vinst, inte heller sköter
            sig när det gäller postutdelningen i t.ex.
          </note>
          <note>
            storstadsregionerna.
          </note>
          <note>
            Jag tror att denna typ av regler binder fast hela föreningslivet
            vid posten och det i en tid när det snart kommer att finnas många
            sätt att skicka post, t.o.m. att kunna kommunicera med hjälp av
            datorer.
          </note>
          <note>
            Anf. 158 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag välkomnar konkurrens framöver även på detta
            område. Jag tror att det är det bästa sättet att få ett system
            att bli kostnadseffektivt och som fungerar i olika avseenden --
            och där det sätts ett riktigt pris. I dag vet vi inte om ett riktigt
            pris tas ut eftersom det fortfarande råder ett monopol.
          </note>
          <note>
            Överläggningen var härmed avslutad.
          </note>
          <note>
            31 § Svar på fråga 1991/92:283 om trafiken vid
          </note>
          <note>
            Trollhättan-Vänersborgs flygplats
          </note>
          <note>
            Anf. 159 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Stig Bertilsson har frågat mig vilka åtgärder jag
            är beredd att vidta för att flygtrafiken vid Trollhättan-Vänersborgs
            flygplats, som ingår i det nationella nätet, skall kunna säkras.
          </note>
          <note>
            Trollhättans flygplats är en kommunalt ägd flygplats. Det är
            riktigt som frågeställaren påpekar att denna flygplats hittills
            ingått i det nät av flygplatser som trafikeras av Linjeflyg och
            SAS och som har definierats som primärnätet.
          </note>
          <note>
            Det utvecklingsarbete som för närvarande bedrivs inom luftfartsverket
            och regeringskansliet beträffande verkets framtida struktur syftar
            till att finna effektivare driftsformer bl.a. genom nya huvudmannaskapsformer
            på de statliga flygplatserna. Något förstatligande av kommunala
            eller privata flygplatser har därvid inte diskuterats.
          </note>
          <note>
            En del i arbetet är att definiera och avgränsa statens ansvar
            inom flygplatsnätet i en framtid med mera avreglerade marknadsformer
            inom flygtrafiken.
          </note>
          <note>
            Detta arbete är endast påbörjat, och något ställningstagande
            i frågan för Trollhättans del redan nu är därmed inte aktuellt.
          </note>
          <note>
            Mot denna bakgrund är jag nu inte beredd att vidta några åtgärder
            med anledning av frågan.
          </note>
          <note type="speaker">
            Anf. 160 STIG BERTILSSON (m):
          </note>
          <note>
            Herr talman! Med tanke på statsrådets något avvaktande svar,
            vill jag ställa en ytterligare fråga till statsrådet.
          </note>
          <note>
            Trollhättan-Vänersborgs flygplats är synnerligen betydelsefull
            för hela regionen. Under 1990 var där
          </note>
          <note>
            160 000 resenärer. Det var en väsentlig siffra inte bara för
            fyrstadsområdet utan också för hela norra
          </note>
          <note>
            Bohuslän och Dalsland. Sedan kom den s.k.
          </note>
          <note>
            flygkrisen. Då minskade antalet flygande under det här året.
          </note>
          <note>
            Detta har inte bara lett till kortsiktiga ekonomiska bekymmer,
            utan det har också lett till att tankarna på en ny flygplats har
            helt avbrutits. Man har t.o.m.
          </note>
          <note>
            låtit göra en koncessionsprövning av en ny större flygplats i
            regionen. Men utvecklingen och valresultatet har lett till att
            det resonemanget inte längre gäller. Konsensualavtalet mellan
            de fyra kommuner som driver flygplatsen har sagts upp. I
          </note>
          <note>
            dag råder ett avtalslöst tillstånd. Det finns ett akut nedläggningshot
            till den 6 januari.
          </note>
          <note>
            Statsrådet vill inte agera nu. Vi får hoppas att flygplatsen
            överlever det utredningsarbete som pågår inom luftfartsverket.
            Med tanke på att flygplatsen anses vara av nationell betydelse
            vill jag understryka att det faktiskt finns risk för att det reguljära
            flyget upphör inom mindre än en månad.
          </note>
          <note>
            I dag har vi ett avtalslöst läge. Personalen har informerats
            om att den möjligtvis blir uppsagd.
          </note>
          <note>
            Jag måste fråga mig om man från statens sida kan åse en utveckling
            av detta slag för en flygplats i
          </note>
          <note>
            Sveriges femte största region. Kan man inte tänka sig att statsrådet
            medverkar till att man tidigarelägger eller påskyndar en konkretisering
            av vad luftfartsverket och staten skall göra?
          </note>
          <note>
            Anf. 161 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Regeringens strävan är att upprätthålla en god transportförsörjning
            i landets olika delar i enlighet med riksdagens trafikpolitiska
            mål. Det är i det perspektivet vi måste se på exempelvis Trollhättans
            flygplats. Man måste också väga in tillgången på annan trafik
            och till flygplatser i närheten, t.ex. Landvetter, Lidköping och
          </note>
          <note>
            Skövde. Men eftersom en avvägning ännu inte har gjorts beträffande
            hela landet är det litet tidigt att just nu slå fast Trollhättans
            betydelse för det nationella transportsystemet. Under 1992 kommer
            regeringen att arbeta med definitionen av ett nationellt flygplatsnät.
          </note>
          <note>
            Herr talman! Dessutom måste man väl ändå tillmäta de kommunala
            beslut som har fattats i denna fråga av demokratiskt valda församlingar
            en viss respekt. Att vi i denna kammare skulle gå in och förstatliga
            verksamheter och kullkasta beslut som har fattats i demokratisk
            ordning verkar knappast ligga i tiden.
          </note>
          <note type="speaker">
            Anf. 162 STIG BERTILSSON (m):
          </note>
          <note>
            Herr talman! Jag delar gärna statsrådets uppfattning i fråga
            om att springa över kommunala beslut. Men problemet är att det
            just nu inte finns några kommunala beslut. Förhoppningsvis skall
            kommunala beslut fattas under denna månad i fyra kommuner. Det
            är en grundläggande förutsättning för att vi över huvud taget
            skall ha någon fungerande flygplats i denna region. Om man håller
            med om att denna flygplats har ett nationellt intresse är det
            högst rimligt att man agerar i avvaktan på beslut och för att
            påverka, fram till det att dessa kommunala beslut fattas.
          </note>
          <note>
            Anf. 163 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Det är naturligtvis en svår situation som råder
            i flygplatsfrågan. Jag konstaterar att en del kommunala beslut
            har fattats. Vi avvaktar andra. Under nästa år kommer ett arbete
            att ske när det gäller att definiera vad som är ett nationellt
            flygplatsnät. I avvaktan på detta kan jag inte, även om jag gärna
            skulle önska det, ge ett mer konkret svar på denna fråga.
          </note>
          <note type="speaker">
            Anf. 164 STIG BERTILSSON (m):
          </note>
          <note>
            Herr talman! Jag har mycket stor förståelse för det i sig. Jag
            vill ändå säga att läget är det att ingen av ägarna i dag har
            fattat beslut om en fortsättning. De kommer förhoppningsvis att
            göra det under december månad. Skulle detta leda till att
          </note>
          <note>
            Landvetter och Lidköping eller Skövde blir alternativa flygplatser
            för tvåstads- och fyrstadsregionen, har man, möjligtvis genom
            passivitet, medverkat till en katastrofal utveckling för denna
            region.
          </note>
          <note>
            Anf. 165 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag vill gärna upprepa något som jag sade i samband
            med en annan fråga. En mycket intressant och viktig utveckling
            är den som nu är på gång vad gäller avregleringen av inrikesflyget.
            Jag är helt övertygad om att i det perspektivet kommer
          </note>
          <note>
            Trollhättans flygplats och andra motsvarande flygplatser att
            få en renässans. Förutsättningar för att skapa fler livskraftiga
            kommunala flygplatser kommer att finnas. Jag tror inte att vi
            skall sträva efter att förstatliga fler flygplatser, utan efter
            att skapa ett underlag för ett bärkraftigt inrikesflyg på allt
            fler flygplatser runt om i Sverige.
          </note>
          <note type="speaker">
            Anf. 166 STIG BERTILSSON (m):
          </note>
          <note>
            Herr talman! Jag delar statsrådets uppfattning. Vi skall inte
            förstatliga. Jag hoppas att den framtida modellen leder till det
            som statsrådet vågar förutskicka om flyget i denna region.
          </note>
          <note>
            Överläggningen var härmed avslutad.
          </note>
          <note>
            32 § Svar på fråga 1991/92:265 om boverket och bostadsbidragen
          </note>
          <note>
            Anf. 167 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Fredrik Reinfeldt har mot bakgrund av boverkets
            information om bostadsbidrag frågat mig om jag anser att för få
            medborgare är beroende av bostadsbidrag för att klara hyran.
          </note>
          <note>
            Naturligtvis anser jag inte att för få medborgare är beroende
            av bostadsbidrag. Men när man minskar de generella subventionerna
            till bostadsbyggandet kan det ofta vara motiverat att förbättra
            bostadsbidragen. Så skedde t.ex. i samband med genomförandet av
            skattereformen.
          </note>
          <note>
            Jag vill samtidigt säga att det är viktigt att alla medborgare
            får kännedom om de stödformer som finns, så att de som behöver
            stöd också kan söka bidrag.
          </note>
          <note>
            De regler som gäller för bostadsbidragen innebär att ansökan
            om bidrag måste lämnas in varje år. Det är därför en naturlig
            uppgift för den ansvariga myndigheten, boverket, att på hösten
            informera om möjligheten att söka bostadsbidrag. Detta är angeläget
            inte minst för de nya grupper som kan vara berättigade till bidrag.
          </note>
          <note type="speaker">
            Anf. 168 FREDRIK REINFELDT (m):
          </note>
          <note>
            Herr talman! Jag tackar statsrådet för svaret.
          </note>
          <note>
            Socialministern väljer att kalla det för information.
          </note>
          <note>
            Jag ser det mer som en kampanj, som boverket har lanserat. Det
            sker bl.a. på kommunikationer runt om i landet. Vi har även sett
            på televisionen att man har uppmanat folk med låg inkomst eller
            hög hyra att söka bostadsbidrag.
          </note>
          <note>
            Det kanske inte är något konstigt i sig, att staten via kommuner
            och landsting har ett system där man med ett socialt skyddsnät
            garanterar dem som har svårt att klara sin försörjning, att klara
            hyran, tillgång till olika former av bidragssystem. Men det är
            inte detta det handlar om i detta fall. Det handlar om att vi
            tror att det finns otillfredsställda behov hos människor som de
            själva inte är medvetna om och att vi via kampanjer försöker att
            få dem att söka bidrag. Det tycker jag är ett mycket konstigt
            sätt att gå till väga på.
          </note>
          <note>
            Man borde se det som en varningssignal, när statliga myndigheter
            tvingas att marknadsföra olika typer av bidragssystem. Det sänder
            märkliga signaler när människor får se reklamskyltar som uppmanar
            till att söka bidrag, i en tid då den nya regeringen talar om
            att vi inte skall vara i behov av lika mycket bidrag, att den
            kommunala sektorn skall minskas och att vi skall få mer över av
            lönen att leva på.
          </note>
          <note>
            Bostadsbidragen är i dag till viss del en kommunal kostnad. Bostadsbidragen
            kostar 4,8 miljarder, och kommunerna är berättigade till statsbidrag
            endast för 2,4 miljarder. Det har varit ett sätt att skjuta över
            kostnader på kommunerna. Nu hörde jag i och för sig att den kommunalekonomiska
            kommittén har föreslagit att staten skall ta över hela bostadsbidraget.
            Då blir detta ett fall endast för statskassan.
          </note>
          <note>
            Anf. 169 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! När man har ett selektivt stöd, ett stöd riktat
            till personer med dåliga inkomster eller låga inkomster och höga
            kostnader, som i detta fall, måste man gå ut och informera om
            stödet för att de människor som har rätt till det också skall
            kunna söka det. Annars kommer slumpen att avgöra vilka som får
            kännedom om stödet och vilka som inte får det. Med ett mer generellt
            stöd, som barnbidraget, slipper man ifrån hela den administrativa
            processen. Man behöver inte göra reklam för det.
          </note>
          <note>
            Ingen behöver i dag gå ut och göra reklam för barnbidraget, därför
            att det betalas ut automatiskt.
          </note>
          <note>
            Jag tycker i och för sig att det är bra om man kan ha så generella
            system som möjligt. Men när man trappar ned bostadssubventionerna,
            som vi har gjort på senare år, är det svårt att undvika ett riktat
            stöd som ger möjligheter också för hushåll med låga inkomster
            att bo hyggligt. Det är där bostadsbidragen kommer in i bilden.
          </note>
          <note>
            För mig är det självklart att alla skall informeras om den möjlighet
            de har att vid låga inkomster och höga kostnader få bostadsbidrag.
            Jag kan inte se att det är något fel att myndigheterna använder
            de mest effektiva informationskanalerna, t.ex. TV, för att nå
            ut med denna information.
          </note>
          <note type="speaker">
            Anf. 170 FREDRIK REINFELDT (m):
          </note>
          <note>
            Herr talman! Statsrådet talar här för mer av generella system.
            Det beklagar jag. Ett av problemen när det gäller bostadsmarknaden
            är det sätt på vilket man har dolt de verkliga kostnaderna via
            bl.a. statliga subsidier. Det har skattereformen nu i viss mån
            korrigerat. Jag trodde att inriktningen skulle vara att man inte
            via generella system skall osynliggöra kostnader. Det gör att
            människor lever i tron att de bor billigare än vad som faktiskt
            är fallet.
          </note>
          <note>
            Jag tror att många är överens om att det krävs en rörlighet på
            marknaden, bl.a. på så sätt att människor, när de upptäcker att
            de har höga boendekostnader, inte alltid ställer sig frågan vilka
            nya bidrag de kan få utan att de i stället ifrågasätter om de
            har ett för dyrt boende. Både osynliga och synliga bidrag bidrar
            tyvärr till att låsa fast människor i ett för dyrt boende.
          </note>
          <note>
            Anf. 171 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Man måste skilja på de generella bostadssubventionerna
            och de riktade bostadsbidragen. De generella bostadssubventionerna
            döljer naturligtvis kostnaderna för hyresgästerna -- det är huvudsakligen
            hyresgäster som får dessa bidrag.
          </note>
          <note>
            De riktade bostadsbidragen får de boende direkt i handen, och
            de ser alltså vilka konstnader de har, även om de har andra inkomstkällor
            än t.ex.
          </note>
          <note>
            förvärvsarbete, som för de flesta bidrar till att finansiera
            boendekostnaderna.
          </note>
          <note>
            Jag tycker att det är en riktig utveckling som vi har sett exempel
            på under senare år, när vi minskar bostadssubventioner men med
            hjälp av riktade bostadsbidrag ser till att de personer som har
            låga inkomster ändå kan få bo hyggligt. Jag är övertygad om att
            när den nya regeringen nu tar ytterligare steg i samma riktning
            mot minskade generella subventioner, kommer vi också att tvingas
            kompensera hushåll med låga inkomster genom ökade bostadsbidrag.
          </note>
          <note type="speaker">
            Anf. 172 FREDRIK REINFELDT (m):
          </note>
          <note>
            Herr talman! Vi är helt överens om att den inriktningen är riktig.
            Som jag sade inledningsvis tycker jag att det är helt riktigt
            att en ensamstående eller en familj i ett läge där det är svårt
            att klara försörjningen kan få bostadsbidrag. Men jag känner igen
            det som boverket gör från min tid som värnpliktig. Man måste göra
            stora informationsinsatser för att människor över huvud taget
            skall känna till vilka bidragssystem som finns i samhället. Många
            av bidragen räknas ut med utgångspunkt i olika brytpunkter, dvs.
            många klarar sig i dag utan bidrag, men de skall ändå informeras
            om sitt behov.
          </note>
          <note>
            Jag tycker att det är en felaktig signal när statliga verk eller
            kommunala myndigheter ägnar sig åt att göra reklam för bidrag.
            Det är inte att ifrågasätta att bidragen finns. Jag är övertygad
            om att människor som är i behov av dem kommer att kunna ta del
            av dem även utan dessa reklaminsatser. Det är min poäng.
          </note>
          <note>
            Anf. 173 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Jag är nog litet oroligare än Fredrik
          </note>
          <note>
            Reinfeldt för att slumpen kommer att avgöra vilka som får kännedom
            om dessa bidrag, ifall man bara förlitar sig till att människor
            själva skall söka bidrag. Låt mig ge ett exempel från ett annat
            område.
          </note>
          <note>
            Vi lägger snart fram en proposition till riksdagen om att ensamstående
            skall kunna få ett bidrag för förra året, detta år och en bit
            av nästa år, som kompensation för den borttagna skattereduktionen.
            Det är självklart för oss att gå ut och informera alla ensamstående,
            att använda alla kanaler som står till buds för att de skall få
            veta att de har denna möjlighet. Annars är det de som slumpmässigt
            råkar komma över informationen som får dessa pengar, medan andra
            blir utan och kanske upptäcker det för sent, när de inte längre
            kan söka bidraget. Det tycker jag inte är någon särskilt bra lösning.
          </note>
          <note type="speaker">
            Anf. 174 FREDRIK REDINFELDT (m):
          </note>
          <note>
            Herr talman! När man inför ett nytt bidragssystem eller gör större
            förändringar inom ett bidragssystem kan det vara sant att det
            inte finns kännedom om det. Det är något annat att, som statsrådet
            säger i svaret, årligen göra reklam för samma typ av bidrag. Jag
            känner igen detta från en del av värnpliktsförmånerna.
          </note>
          <note>
            Det är klart att folk känner till att det finns bostadsbidrag.
            Har man en låg lön eller hög hyra, vad nu dessa begrepp står för,
            bör man uppsöka sin kommun för ett samtal. Den signalen uppfattar
            jag som något märklig. Jag tror inte att människor i allmänhet
            lever i okunnighet om att det finns någonting som heter bostadsbidrag.
          </note>
          <note>
            Överläggningen var härmed avslutad.
          </note>
          <note>
            33 § Svar på fråga 1991/92:274 om familjerådgivningsverksamheten
          </note>
          <note>
            Anf. 175 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Lena Öhrsvik har frågat mig om vilka planer regeringen
            har för att trygga en bra familjerådgivningsverksamhet över hela
            landet.
          </note>
          <note>
            Socialstyrelsen har i en rapport (SoS-rapport
          </note>
          <note>
            1989:10) föreslagit en ändring i socialtjänstlagen som innebär
            att kommunerna åläggs att erbjuda familjerådgivning till dem som
            så önskar.
          </note>
          <note>
            Rapporten har remissbehandlats.
          </note>
          <note>
            Förslaget bereds nu i socialdepartementet.
          </note>
          <note type="speaker">
            Anf. 176 LENA ÖHRSVIK (s):
          </note>
          <note>
            Herr talman! Jag tackar så mycket för svaret, men det innehöll
            inte något som jag inte visste. Det är på grund av att jag vet
            det som sägs i svaret som jag har frågat vad regeringen tänker
            göra.
          </note>
          <note>
            Huvudmannaskapet för denna verksamhet har diskuterats ända sedan
            socialtjänstlagen kom till. I
          </note>
          <note>
            propositionen undantogs familjerådgivningen och den barnpsykiatriska
            verksamheten från kommunalisering. Man ansåg att det behövde utredas
            ytterligare om de små kommunerna verkligen skulle klara dessa
            uppgifter eller om det behövdes regionala lösningar.
          </note>
          <note>
            Frågan har utretts sedan 1979, och det har skapat en viss oro.
            På många håll har man bara kortsiktiga lösningar. Jag kan naturligtvis
            inte lasta den nya regeringen för det, och det är heller inte
            min mening. Jag vill seriöst veta vilka planer regeringen har
            för att vi skall kunna trygga en bra verksamhet.
          </note>
          <note>
            Jag skulle vilja ställa några följdfrågor. Tänker regeringen
            lägga fram några förslag i frågan, eller tycker man att det är
            bra som det är? Om regeringen tänker lägga fram några förslag,
            hur ser tidsplanen ut? Enligt min uppfattning är det en ren besparingsåtgärd
            att ha en trygg och bra familjerådgivning. Det behövs verkligen
            besked i huvudmannaskapsfrågan. Rapporten visade också att det
            är lönsamt att bygga ut familjerådgivningen.
          </note>
          <note>
            Man sparar pengar i en annan ände så att säga. Det är svårt att
            tillgodogöra sig några besparingar när det råder osäkerhet om
            huvudmannaskapet, därav mina frågor.
          </note>
          <note>
            Anf. 177 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Jag kom in i departementet för bara några veckor
            sedan och har trillat över detta ärende. Det är riktigt att det
            har legat ganska länge i departementet. Remissbehandlingen var
            klar för drygt ett år sedan, och det har inte hänt någonting sedan
            dess.
          </note>
          <note>
            Vi kommer nu att gå igenom det underlag vi har och se om vi behöver
            ytterligare underlag innan vi kan komma tillbaka till riksdagen.
            Min förhoppning är att kunna göra det någon gång under nästa år.
          </note>
          <note>
            Lena Öhrsvik säger att den utredning vi talar om, dvs. socialstyrelsens
            rapport, visar att detta är samhällsekonomiskt lönsamt eller att
            det är en ren besparingsåtgärd. Det är kanske en liten överdrift.
          </note>
          <note>
            Det var bara en del av familjerådgivningsverksamheten, det som
            kallas samarbetssamtal, som påvisades kunna vara samhällsekonomiskt
            lönsam under vissa förutsättningar. Man kan inte uttala sig fullt
            så tvärsäkert om hela verksamheten.
          </note>
          <note>
            Jag delar Lena Öhrsviks uppfattning att familjerådgivningsverksamheten
            är en angelägen och bra verksamhet. Jag avser att återkomma till
            riksdagen i någon form under nästa år.
          </note>
          <note type="speaker">
            Anf. 178 LENA ÖHRSVIK (s):
          </note>
          <note>
            Herr talman! Jag hoppas att det blir under första hälften av
            nästa år. Det är viktigt att man får klarhet i huvudmannaskapsfrågan,
            så att man ute i landstingen och de kommuner som i dag bedriver
            verksamheten kan ta ställning. I dag fattas mycket kortsiktiga
            beslut. Detta skapar oro både bland dem som arbetar där och bland
            dem som är kunder, som behöver en långvarig kontakt osv. Det är
            viktigt. Jag hoppas att beskedet kan komma under första halvåret.
          </note>
          <note>
            Överläggningen var härmed avslutad.
          </note>
          <note>
            34 § Svar på fråga 1991/92:254 om sysselsättningen i Örnsköldsvik
          </note>
          <note>
            Anf. 179 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Elvy Söderström har frågat mig om regeringen har
            för avsikt att tillfälligt inplacera samtliga församlingar i Örnsköldsviks
            kommun i stödområde 2.
          </note>
          <note>
            Propåer om tillfälliga inplaceringar i stödområde eller tillfälliga
            förändringar i stödnivån i det permanenta stödområdet har kommit
            in från ett antal kommuner.
          </note>
          <note>
            De bereds nu i regeringskansliet och jag är därför i dag inte
            beredd att kommentera enskilda kommuners begäran om inplacering
            i stödområde.
          </note>
          <note>
            Då Elvy Söderström, som framställt frågan, anmält att hon var
            förhindrad att närvara vid sammanträdet, medgav andre vice talmannen
            att
          </note>
          <note>
            Britta Sundin i stället fick delta i överläggningen.
          </note>
          <note type="speaker">
            Anf. 180 BRITTA SUNDIN (s):
          </note>
          <note>
            Herr talman! Allmän artighet gör att jag tackar för svaret, även
            om jag inte fick något svar.
          </note>
          <note>
            Anledningen till att jag tar emot svaret är att Elvy
          </note>
          <note>
            Söderström har blivit sjuk.
          </note>
          <note>
            Anledningen till att Elvy Söderström ställde denna fråga är den
            besvärliga arbetsmarknadssituation som vi för närvarande har i
            Örnsköldsviks kommun och hela Västernorrland. Strukturförändringarna
            under 1980-talet har inneburit att 2 000
          </note>
          <note>
            arbetstillfällen i Örnsköldsviks kommun har försvunnit. Under
            det senaste året har 1 300
          </note>
          <note>
            personer varslats. 1 000 av varslen har blivit verksställda.
            Man väntar ytterligare varsel, bl.a.
          </note>
          <note>
            beroende på att företagen saknar utbildningsresurser.
          </note>
          <note>
            Den strukturförändring som skedde under 1980-
          </note>
          <note>
            talet lyckades man klara bl.a. genom det lokaliseringstöd man
            kunde få när Örnsköldsvik var inplacerat i stödområde. Erfarenheterna
            visar att de företag som startades då har klarat sig bra.
          </note>
          <note>
            Vi har nu en företagsstruktur som, förutom de stora tunga industrierna,
            också innebär att det finns många små företag.
          </note>
          <note>
            Men i dag är situationen problematisk för
          </note>
          <note>
            Örnsköldsvik. Arbetslösheten stiger, och det behövs snabba insatser.
            Det är kris på många områden, bl.a. för byggnadsarbetarna, och
            det är oerhört viktigt att man kan vända den nu negativa trenden.
            Det behövs som sagt aktiva insatser, och de behöver sättas in
            snabbt. Det finns företag som har förutsättningar att växa och
            som vill växa, och det finns vilja till nyetableringar. Detta
            skulle man kunna klara mycket bra om man hamnade i stödområde
            2.
          </note>
          <note>
            Jag har naturligtvis respekt för att denna fråga är under behandling,
            men jag undrar ändå om tidsperspektivet i detta sammanhang, eftersom
            denna fråga är mycket brådskande.
          </note>
          <note>
            Anf. 181 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Tyvärr är det ett mycket stort antal kommuner som
            i dag har problem med sysselsättning och arbetstillfällen. Det
            har nu två månader i rad rört sig om 17 000 varsel, och varslen
            kommer i huvudsak från industri och näringsliv i övrigt. Jag är
            mycket väl medveten om situationen i Örnsköldsviks kommun, och
            den kommer att bedömas på rätt sätt när jag inom kort får en föredragning
            av samtliga de ansökningar från kommuner om omplacering vilka
            på ett eller annat sätt kommer upp till behandling inom departementet.
            Den föredragningen kommer som sagt att ske före jul, och därefter
            kommer så småningom vissa beslut.
          </note>
          <note type="speaker">
            Anf. 182 BRITTA SUNDIN (s):
          </note>
          <note>
            Herr talman! Jag vet att arbetsmarknadsministern är väl förtrogen
            med situationen i Örnsköldsvik och för den delen i hela Västernorrland.
            Jag tänker bl.a. på det besök som arbetsmarknadsministern gjorde
            i lördags i Sollefteå, varvid Sollefteåborna fick ett positivt
            besked. Jag var själv där och kunde lyssna på det.
          </note>
          <note>
            Min förhoppning är naturligtvis att också vi nu skall kunna få
            ett positivt besked beträffande stödområdesplaceringen. Även om
            jag kommer från Sundsvall känner jag väl till Nolaskogsborna.
          </note>
          <note>
            Jag är säker på att de med rätt stöd och rätt stimulans från
            statens sida och med sin
          </note>
          <note>
            Nolaskogsanda skall kunna klara sig bra.
          </note>
          <note>
            Överläggningen var härmed avslutad.
          </note>
          <note>
            35 § Svar på frågorna 1991/92:255 och 286 om åtgärder för sysselsättningen
            i östra Norrbotten
          </note>
          <note>
            Anf. 183 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Monica Öman har frågat mig om jag är beredd att
            anslå de medel som erfordras för extraordinära insatser i Kalix
            och östra Norrbotten.
          </note>
          <note>
            Karl Gustaf Sjödin har frågat mig om jag kan bekräfta tidningsuppgifter
            angående utlokalisering av tjänsteföretag i Kalix.
          </note>
          <note>
            Eftersom båda frågorna rör Kalix besvarar jag dem på samma gång.
          </note>
          <note>
            Regeringen disponerar 5 milj.kr. för personalförstärkning vid
            arbetsförmedlingen. Av dessa medel beslutade regeringen den 28
            november i år att AMS får använda 2 milj.kr. i Kalix.
          </note>
          <note>
            Därutöver har AMS tilldelat länsarbetsnämnden 30
          </note>
          <note>
            milj.kr. utöver ordinarie medelstilldelning för särskilda arbetsmarknadspolitiska
            insatser i Kalix i östra Norrbotten.
          </note>
          <note>
            AMS har i skrivelse den 14 november 1991
          </note>
          <note>
            överlämnat övriga förslag i länsarbetsnämndens åtgärdsprogram
            till regeringen. Dessa ligger antingen utanför arbetsmarknadspolitikens
            ansvarsområde eller kräver regerings- eller riksdagsbeslut.
          </note>
          <note>
            Ärendet skall beredas inom regeringskansliet tillsammans med
            ytterligare underlag från länsstyrelsen och Kalix kommun, som
            ännu inte har kommit in till regeringen. Jag kan därför inte i
            dag lämna några ytterligare besked.
          </note>
          <note>
            För Karl Gustaf Sjödin vill jag nämna att det sedan hösten 1987
            ständigt pågår kontakter mellan arbetsmarknadsdepartementet och
            olika tjänsteföretag om möjligheterna till utlokalisering till
            framför allt stödområden. Sådana kontakter pågår också mellan
            närings- och teknikutvecklingsverket (NUTEK) och olika företag.
            Dessa samtal och förhandlingar förs under största sekretess, av
            framför allt konkurrens- och företagsekonomiska skäl. Denna process
            skulle allvarligt skadas av för tidiga uttalanden av statsråd.
          </note>
          <note>
            Jag har därför ingen ytterligare kommentar till uppgifterna i
            tidningar i Norrbotten.
          </note>
          <note type="speaker">
            Anf. 184 MONICA ÖHMAN (s):
          </note>
          <note>
            Herr talman! Jag får tacka arbetsmarknadsministern för svaret,
            även om jag inte kan påstå att det var speciellt mycket innehåll
            i det. Men jag kan inte låta bli att uttrycka en bitterhet över
            att jag i dag är i den situationen att jag måste begära att Kalix
            skall få inte mindre än
          </note>
          <note>
            300 milj.kr. för att klara den situation som vi där har hamnat
            i. Vi har försökt att på olika sätt informera stasrådet om läget
            och om de möjligheter som finns i ASSI i Karlsborg, men regeringen
            har inte velat ta till sig detta.
          </note>
          <note>
            Det har gjorts ett mycket seriöst arbete i
          </note>
          <note>
            Norrbotten. Länsstyrelsen, länsarbetsnämnden, utvecklingsfonden,
            Kalix kommun och näringslivet i kommunen har medverkat i detta.
            Man kan konstatera att mot bakgrund av den situation som vi har
            i dag när det gäller sysselsättningen och när läget i ASSI har
            slagit igenom fullt ut sommaren
          </note>
          <note>
            1992 kommer var fjärde Kalixbo att stå utanför den ordinarie
            arbetsmarknaden. Det här är en situation som ingen av oss kan
            acceptera, och jag hoppas att inte heller arbetsmarknadsministern
            gör det. Man har därför nu skickat ett förslagspaket, som innehåller
            infrastrukturåtgärder, utbildningsåtgärder osv. Jag förstår att
            detta inte ännu har kommit fram till regeringen, eftersom det
            antogs av länsstyrelsen i fredags. Med tanke på att det här är
            den sista av höstens frågestunder fanns det dock ingen möjlighet
            att skjuta upp denna diskussion. Kostnaden för förslaget uppgår
            till totalt 200 milj.kr. för arbetsmarknadspolitiken och
          </note>
          <note>
            100 milj.kr. för näringslivsbefrämjande åtgärder.
          </note>
          <note>
            Det vore intressant att få veta hur arbetsmarknadsministern ser
            på detta. Jag vet att
          </note>
          <note>
            Börje Hörnlund har besökt Kalix och ASSI och att han känner till
            hur läget är. Det vore därför intressant att få litet närmare
            uppgifter om hur man från regeringens sida ser på detta.
          </note>
          <note type="speaker">
            Anf. 185 KARL GUSTAF SJÖDIN (nyd):
          </note>
          <note>
            Herr talman! Jag tackar arbetsmarknadsministern för svaret, och
            jag har full förståelse för utformningen av detsamma. Jag har
            ett visst tryck på mig, eftersom jag är ny inom politiken, bor
            i
          </note>
          <note>
            Norrbotten, är gift med en Kalixflicka och därmed har släkt,
            vänner och bekanta som direkt påverkas av den uppkomna situationen.
          </note>
          <note>
            Det är ytterst angeläget att det kommer arbetstillfällen till
            Norrbotten i allmänhet och till
          </note>
          <note>
            Kalix i synnerhet, speciellt med tanke på att man har varslat
            250--260 anställda vid ASSI, som i och med beslutet om nedläggning
            av pappersmaskin 1
          </note>
          <note>
            skall vara avvecklat till den 1 juni 1992. Till detta kommer
            nedläggningen av Esseltes pärmtillverkning i Töre inom Kalix kommun,
            några mil från centralorten.
          </note>
          <note>
            Även om det bästa vore att man på orten genererade arbetstillfällen
            i småföretag, befintliga eller nystartade i egen regi, får vi
            inte glömma den situation som kommer att inträffa till sommaren.
          </note>
          <note>
            Ca 70 tjänstemän kommer då att få sluta på ASSI.
          </note>
          <note>
            Där finns administratörer med kunskaper i bl.a.
          </note>
          <note>
            databehandling.
          </note>
          <note>
            Norrbotten har ej så många tjänsteproducerande företag, i varje
            fall inte i Kalixbygden. De med norrbottniska ögon mätt små och
            medelstora företagen där är oftast servicetekniska. Jag vill anföra
            att det är angeläget att man tar alla chanser att få tjänsteproducerande
            företag till Norrbotten, så att ungdomar får en morot när det
            gäller att genomgå högkvalificerad utbildning, speciellt på dataområdet,
            så att de kan bli kvalificerade för administrativt arbetsledande
            befattningar inom tjänstesektorn. Under nuvarande förhållanden
            försvinner många välutbildade ungdomar söderut, där arbetstillfällena
            motsvarar deras utbildning.
          </note>
          <note>
            Det är något som arbetsmarknadsministern är väl medveten om.
          </note>
          <note>
            Slutligen vill jag fråga om arbetsmarknadsministern delar min
            uppfattning att en utlokalisering av tjänsteföretag till Kalix
            skulle vara ett utmärkt alternativ för den här bygden.
          </note>
          <note>
            Anf. 186 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Jag är mycket glad över att Monica
          </note>
          <note>
            Öhman tror att jag är så snabb att jag hinner agera innan papperen
            har kommit in till departementet.
          </note>
          <note>
            Jag antar att de kommer vilken dag som helst.
          </note>
          <note>
            Under alla förhållanden kommer Bernt Sturk nästa tisdag för att
            på ort och ställe samtala om Kalix och naturligtvis om den ansökan
            som kommit in till departementet. Problemet är egentligen att
            det i dag nästan från alla håll och kanter kommer skrivelser,
            uppvaktningar m.m. med ensartat innehåll, nämligen mycket stora
            krav på ytterligare direkta medel för AMS till olika verksamheter.
            Det rör sig om många tiotal miljarder kronor, och det är naturligtvis
            ett problem för mig och för alla andra.
          </note>
          <note>
            Till Karl Gustaf Sjödin vill jag säga att något av det mest lovande
            är att ett sextiotal företag har utlokaliserat sig till ett femtiotal
            orter, ofta till mycket små arbetsmarknader. Jag har en hel serie
            uttalanden från verkställande direktörer där de säger sig vara
            mycket nöjda med den nya ordningen. De säger att allt talar för
            att de gör ett bättre resultat där än där de var förut. Därför
            tycker jag att det är en mycket bra väg att gå att bredda de mindre
            arbetsmarknaderna genom utlokalisering av tjänsteföretag.
          </note>
          <note type="speaker">
            Anf. 187 MONICA ÖHMAN (s):
          </note>
          <note>
            Herr talman! Jag sade i mitt förra inlägg att jag förstod att
            handlingarna inte hade hunnit ned till
          </note>
          <note>
            Stockholm. Det är långt från Luleå till Stockholm, och det är
            fråga om ett beslut av länsstyrelsen. Till saken hör att länsstyrelsen
            var helt enig. Samtliga partier som sitter i länsstyrelsen i Norrbotten
            står alltså bakom kraven.
          </note>
          <note>
            Börje Hörnlund har besökt Kalix och har talat med företrädare
            för kommunen och för ASSI. Mot den bakgrunden tyckte jag att Börje
            Hörnlund ändå borde ha någon uppfattning om läget eller åtminstone
            borde kunna ange någon form av viljeinriktning för regeringen
            i detta sammanhang.
          </note>
          <note>
            Det hade jag faktiskt förväntat mig.
          </note>
          <note type="speaker">
            Anf. 188 KARL GUSTAF SJÖDIN (nyd):
          </note>
          <note>
            Herr talman! Jag får tacka arbetsmarknadsministern. Jag kanske
            tolkar hans besked ganska fritt, men jag kunde skönja en viss
            förhoppning om att det eventuellt kan komma tjänsteföretag till
            Norrbotten och kanske även till
          </note>
          <note>
            Kalix, som är i akut kris.
          </note>
          <note>
            Överläggningen var härmed avslutad.
          </note>
          <note type="speaker">
            Anf. 189 ANDRE VICE TALMANNEN:
          </note>
          <note>
            Efter punkt 35 på föredragningslistan, alltså efter besvarandet
            av Karin Pilsäters fråga till statsrådet
          </note>
          <note>
            Laurén, har jag för avsikt att föreslå kammaren tio minuters
            ajournering.
          </note>
          <note>
            36 § Svar på fråga 1991/92:276 om konsekvenserna av systemet
            med flexibla lönebidrag
          </note>
          <note>
            Anf. 190 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Inger Hestvik har frågat mig om jag efter ett halvt
            års erfarenheter av systemet med flexibla lönebidrag planerar
            att analysera konsekvenserna av det systemet. Vidare har Inger
          </note>
          <note>
            Hestvik frågat om jag då också avser att åtgärda negativa effekter,
            som systemet enligt frågeställaren skall ha medfört för handikapporganisationerna.
          </note>
          <note>
            Ett skäl till att lönebidragsnivåerna generellt gjordes flexibla
            den 1 juli i år var de goda erfarenheter som arbetsmarknadsstyrelsen
            redovisade av en försöksverksamhet med flexibelt bidrag. AMS visade
            att 30 % fler handikappade kunnat anställas, jämfört med vad som
            skulle varit möjligt med ordinarie regelsystem.
          </note>
          <note>
            Riksdagen behandlade den tidigare regeringens förslag om ett
            flexibelt lönebidrag våren 1991.
          </note>
          <note>
            Arbetsmarknadsutskottet underströk då att de nya reglerna inte
            får tillämpas på ett sådant sätt att anställningstryggheten riskeras
            för dem som i dag har en lönebidragsanställning. Därför tillämpar
            arbetsförmedlingarna nu det nya systemet främst vid nyanställning
            av arbetshandikappade. De som redan har en lönebidragsanställning
            skall inte behöva riskera att förlora arbetet därför att bidragssystemet
            ändrats.
          </note>
          <note>
            Som arbetsmarknadsminister är det viktigt för mig att följa upp
            effekterna för arbetshandikappade av det nya lönebidragssystemet
            liksom av andra arbetsmarknadspolitiska åtgärder. Jag kommer därför
            att noga följa hur det nya bidragssystemet påverkar de arbetshandikappades
            möjligheter till en anställning.
          </note>
          <note>
            För att motverka att handikappade skall drabbas i det nu rådande
            svåra arbetsmarknadsläget har regeringen lagt förslag till riksdagen
            om ytterligare
          </note>
          <note>
            275 milj.kr. till lönebidrag redan under innevarande budgetår.
          </note>
          <note type="speaker">
            Anf. 191 INGER HESTVIK (s):
          </note>
          <note>
            Herr talman! Jag vill tacka arbetsmarknadsministern för ett bra
            svar. Systemet med de flexibla lönebidragen är i många fall mycket
            bra, såsom har påpekats i svaret. Vi har i mitt hemlän, Kopparbergs
            län, den erfarenheten att många flera arbetshandikappade har kunnat
            få anställning med det nya systemet än med det gamla.
          </note>
          <note>
            Men ändå sprider det sig nu en oro, särskilt inom en av handikapporganisationerna,
            för hur man med de nya reglerna skall kunna klara sin verksamhet
            framöver. Man vill när man i framtiden anställer nya lönebidragsanställda
            få ganska stora summor från både kommun och landsting för att
            kunna fortsätta med dessa anställningar. Kommun och landsting
            har som bekant en ganska trängd ekonomi och har små möjligheter
            att ställa upp i detta sammanhang. Detta kommer förstås att drabba
            de nya arbetshandikappade.
          </note>
          <note>
            Som också framhålls i svaret är arbetsmarknadsläget mycket dystert,
            i synnerhet i vårt län. Jag tror att vi just nu är värst drabbade
            i hela landet. Jag fick höra detta i går när jag var på studiebesök
            på länsarbetsnämnden. Men jag var också på studiebesök på Kulturarvet
            i Falun, vars huvudman är Nordiska museet. Man har 37
          </note>
          <note>
            anställda med lönebidrag. Av dem kommer sju att omfattas av de
            nya reglerna för flexibla lönebidrag.
          </note>
          <note>
            Det betyder att man för några kommer att få bara
          </note>
          <note>
            50 % statsbidrag mot tidigare 100 %.
          </note>
          <note>
            Arbetssituationen är sådan att man vid pensionsavgångar inte
            anställer nya, eftersom pengarna inte räcker till detta.
          </note>
          <note>
            Jag undrar om de mycket fina åtgärderna innefattande 275 milj.kr.
            extra till de lönebidragsanställda kommer att räcka till även
            för alla nytillkommande arbetshandikappade som behöver lönebidrag
            i framtiden.
          </note>
          <note>
            Anf. 192 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Det är naturligtvis många saker som påverkar det
            som nu sker. En sådan är de konjunkturer som olika företag är
            drabbade av och som gör att det är ont om medel över huvud taget.
          </note>
          <note>
            Jag är mycket väl medveten om att ett antal organisationer som
            i dag sysselsätter skyddad arbetskraft har mycket liten egen ekonomisk
            kapacitet. Jag förutsätter att länsarbetsnämnderna och arbetsförmedlingarna
            beaktar det i samtalen.
          </note>
          <note>
            Har man ingen egen betalningskapacitet, är det mycket svårt att
            gå in med en större andel, som kanske i och för sig vore berättigad
            med tanke på det arbete som man skall få utfört.
          </note>
          <note>
            Det har nu gått mycket kort tid, och jag möter det här också
            när jag är ute i landet. Helst skulle jag inte vilja utvärdera
            detta efter en kort tid i en lågkonjunktur, men jag lovar att
            noga följa det hela. Jag träffar AMS generaldirektör med jämna
            mellanrum för att diskutera olika frågor som förekommer inom AMS-världen.
          </note>
          <note type="speaker">
            Anf. 193 INGER HESTVIK (s):
          </note>
          <note>
            Herr talman! Det var positivt att höra detta. Jag har på s. 25
            i arbetsmarknadsutskottets betänkande i ärendet sett följande
            uttalande:
          </note>
          <note>
            Om oönskade effekter uppstår inom kulturinstitutioner på grund
            av införande av flexibla lönebidrag, har regeringen att vidta
            erforderliga åtgärder med hänsyn till den fortsatta verksamheten.
            Någon särskild framställning härom från riksdagens sida är enligt
            utskottets mening inte behövlig.
          </note>
          <note>
            Vi har fått en ny regering med förmodligen andra värderingar,
            men om jag tolkar arbetsmarknadsministern rätt står även den nya
            regeringen för den inriktning som här angivits.
          </note>
          <note>
            Jag vill fråga: Betyder uttalandet i svaret om att arbetsmarknadsministern
            skall följa utvecklingen att man skall tillsätta en utredning
            eller ganska snart utvärdera detta? Såvitt jag förstår kommer
            den utredningen att dröja.
          </note>
          <note>
            Anf. 194 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Jag tycker att den nya regeringens inställning framgår
            på ett bra sätt av att vi för kommande halvår föreslår riksdagen
            anta ett så stort belopp som 275 milj.kr. i tillskott. Det är
            ju ett belopp som sedan måste följas upp under det år som börjar
            den 1 juli, dvs. det år då regeringen lägger den första egna budgeten.
            Det är ett mycket stort åtagande som kommer att ge väldigt många
            handikappade en bättre situation på arbetsmarknaden i det här
            svåra läget.
          </note>
          <note type="speaker">
            Anf. 195 INGER HESTVIK (s):
          </note>
          <note>
            Herr talman! Jag är mycket glad över dessa 275
          </note>
          <note>
            miljoner. Jag tror och hoppas att de kommer de arbetshandikappade
            till godo. Jag hoppas också att man tittar litet grand på hela
            länets arbetssituation när man fördelar dessa pengar så att de
            kommer till rätt ställe.
          </note>
          <note>
            Överläggningen var härmed avslutad.
          </note>
          <note>
            37 § Svar på fråga 1991/92:284 om hanteringen av de regionala
            frågorna
          </note>
          <note>
            Anf. 196 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Tage Påhlsson har frågat mig om regeringen, för
            att nå samstämmighet i bedömning och hantering av de regionalpolitiska
            frågorna, kommer att ta kontakt med närings- och teknikutvecklingsverket.
          </note>
          <note>
            Bakgrunden till frågan är att Göran Aldskogius, verkets överdirektör,
            i en artikel i tidskriften Nordrevy nyligen bl.a. hävdat att Sverige
            kommer att tvingas till en geografisk koncentration av de regionalpolitiska
            åtgärderna till landets mellersta och södra delar.
          </note>
          <note>
            Tage Påhlsson har, såvitt jag förstår, uppfattat att artikeln
            ger uttryck för verkets officiella mening om regionalpolitikens
            framtida utformning i Sverige.
          </note>
          <note>
            Jag uppfattar emellertid artikeln som ett personligt debattinlägg.
          </note>
          <note>
            Någon kontakt med verket med anledning av detta anser jag därför
            inte behövlig. Jag vill dock nämna att verkets generaldirektör
            begärt ett sammanträffande med mig. Som ansvarig för regeringens
            regionalpolitik vill jag i detta sammanhang understryka att det
            av regeringsförklaringen klart framgår att hela Sverige skall
            leva. Detta förutsätter en aktiv och kraftfull regionalpolitik.
          </note>
          <note type="speaker">
            Anf. 197 TAGE PÅHLSSON (c):
          </note>
          <note>
            Herr talman! Jag ber att få tacka arbetsmarknadsministern för
            det här ganska positiva svaret. Det innebär att regeringen och
          </note>
          <note>
            NUTEK, åtminstone NUTEKs överdirektör, inte har samma uppfattning
            om hur regionalpolitiken skall drivas.
          </note>
          <note>
            Det finns dock några frågetecken som bör rätas ut i sammanhanget.
            Anledningen till att jag ställde frågan är dels den beramade,
            eller beryktade, artikeln av NUTEK-chefen i tidskriften Nord-revy,
            dels en skrämmande delrapport av produktivitetsdelegationen som
            presenterades för en tid sedan. Den rapporten har titeln Infrastruktur
            och produktivitet. Den kan enligt vissa bedömare komma att bli
            en klassiker i framtiden med sin totala brist på fakta och realism
            och med så många teoretiska krumsprång och rätt hårresande slutsatser.
            Rapporten var författad av ett konsultföretag som uppenbarligen
            har ganska begränsade insikter i hur Sverige fungerar. Den skulle
            kunna tas med en nypa salt som isolerad företeelse, men det är
            mycket oroande att den tillsammans med NUTEK-chefens artikel kan
            ses som inslag i samma mönster och insatser med samma mål.
          </note>
          <note>
            Kan det vara så att målsättningen är att genom olika insatser
            försöka undergräva tilltron hos politiker och näringsliv till
            vår traditionella regionalpolitik? Finns det krafter i gång i
            landet som i princip vill lägga ner Norrland, skogslänen och kanske
            även Syd- och Mellansveriges glesbygder? Är det någon sorts mullvadsarbete
            på gång? Jag skulle vilja höra vad arbetsmarknadsministern tror
            om det?
          </note>
          <note>
            Anf. 198 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Det som Tage Påhlsson tar upp om att ett antal inflytelserika
            personer och inflytelserika företag under senare tid har haft
            ett antal inlägg som går rakt emot vad regeringen har uttryckt
            i sin regeringsförklaring är riktigt. Det är ju bra med en fri
            debatt.
          </note>
          <note>
            Jag kommer självfallet att ta upp den här frågan med generaldirektören
            i NUTEK så att jag kan vara övertygad om att regeringsförklaring
            och verk följs åt. Jag tror att svaret kommer att bli positivt.
          </note>
          <note>
            Sedan tar Tage Påhlsson upp detta med
          </note>
          <note>
            Temaplans -- företaget heter så -- utredning. Den är en underbilaga
            till produktivitetsdelegationen och behandlar kommunikationer
            m.m. I fredags var jag på ett möte i Umeå där ett antal professorer
            ställde upp just för att diskutera den vetenskapliga halten i
            Temaplans verk. Den är ju som sagt vetenskapligt upplagd. Temaplans
            arbete råkade ut för en förödande massiv kritik från dessa forskare.
            Jag tror att det är viktigt att alla saker kommer fram i den debatt
            som måste följa på detta. Jag har själv i ett större tal i Karlstad
            i förra veckan inför landets planerare behandlat det regionalpolitiska
            temat.
          </note>
          <note>
            Där har jag gett regeringens syn på olika sakfrågor.
          </note>
          <note type="speaker">
            Anf. 199 TAGE PÅHLSSON (c):
          </note>
          <note>
            Herr talman! Jag konstaterar att arbetsmarknadsministern är inne
            på samma linje som jag i de här frågorna. Vi är nog så eniga vi
            kan bli egentligen. Det är bra att vi försöker hålla den regionalpolitiska
            linjen från politiskt håll.
          </note>
          <note>
            Jag vill dock fortfarande hänga kvar litet grand vid min ursprungliga
            fråga med anledning av det svar jag fick. Statsrådet säger att
            han uppfattar artikeln som ett personligt debattinlägg, och att
            den inte är ett uttryck för verkets officiella mening. Det må
            vara. Men är det verkligen tillrådigt att en överdirektör för
            det statliga verk som skall effektuera statsmakternas regionalpolitik
            gör den här typen av personligt debattinlägg? Det måste ju verkligen
            uppfattas som verkets officiella mening.
          </note>
          <note>
            Anf. 200 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Min erfarenhet är att vid regeringsskiften och när
            regeringen uttalar sig i policyfrågor brukar svenska ämbetsmän
            lojalt följa det. Jag förutsätter att så också är fallet i detta
            sammanhang.
          </note>
          <note>
            Jag vill också säga till Tage Påhlsson, och jag sade det förut,
            att jag har en ganska lång citatsamling från verkställande direktörer
            som har utlokaliserat sig till mindre orter. Där uttrycker de
            fördelarna av utlokaliseringarna. Jag tycker att det väger väsentligt
            tyngre i sak än enstaka debattörers inlägg. Detta är ingen avslutad
            verksamhet, utan det är många företag som diskuterar att av ekonomiska
            skäl söka sig till mindre arbetsmarknader.
          </note>
          <note type="speaker">
            Anf. 201 TAGE PÅHLSSON (c):
          </note>
          <note>
            Herr talman! Jag är också medveten om just den effekt som företagen
            får när de lokaliserar sig till mindre orter. Det har bl.a. ingått
            i min tidigare tjänst att arbeta med sådana frågor, så jag vet
            mycket väl hur det kan fungera. Det jag ifrågasätter är hur man
            från s.k. ansvarigt håll -- i de här fallet
          </note>
          <note>
            NUTEKs ledning -- kan gå ut och skriva och debattera på det sätt
            som skett.
          </note>
          <note>
            Jag konstaterar att arbetsmarknadsministern och jag är överens.
            Jag förutsätter att det kommer att bli ett intressant samtal den
            dag när överdirektören vid NUTEK kommer på besök. Jag hoppas att
            det inte dröjer allt för länge. Jag förutsätter och hoppas att
            vi fortsätter att driva den regionalpolitik som vi skall driva
            enligt regeringsförklaringen. Jag får tacka för svaret igen.
          </note>
          <note>
            Överläggningen var härmed avslutad.
          </note>
          <note>
            38 § Svar på fråga 1991/92:246 om lagen om religionsfrihet
          </note>
          <note>
            Anf. 202 Statsrådet REIDUNN LAURÉN (-
          </note>
          <note>
            ):
          </note>
          <note>
            Herr talman! Karin Pilsäter har mot bakgrund av att 1 § i lagen
            om religionsfrihet har åberopats för att stoppa ett moskébygge
            i Göteborg frågat mig om jag avser att ta något initiativ i syfte
            att ge lagen en sådan ändamålsenlig formulering att den inte kan
            misstolkas.
          </note>
          <note>
            Först vill jag bara erinra om att jag givetvis inte kan kommentera
            lagtillämpningen i ett konkret ärende.
          </note>
          <note>
            Rent allmänt kan jag dock säga följande.
          </note>
          <note>
            Den bestämmelse som frågan avser lyder: ''Envar äger rätt att
            fritt utöva sin religion, såvitt han icke därigenom stör samhällets
            lugn eller åstadkommer allmän förargelse.'' Ordalagen är hämtade
            från
          </note>
          <note>
            1809 års regeringsfrom och ger uttryck åt den princip om religionsfrihet
            som nu är fastslagen i 2
          </note>
          <note>
            kap. regeringsformen. Bestämmelsen innehåller också den begränsning
            som gäller enligt grundlagen och som består i att beteenden som
            normalt är straffbara inte blir tillåtna bara för att de förekommer
            i samband med utövandet av religionsfriheten.
          </note>
          <note>
            Enligt min mening säger den angivna paragrafen inte annat än
            bestämmelsen om religionsfrihet i regeringsformen. Jag anser därför
            att det inte finns anledning att nu ta initiativ till att ändra
            bestämmelsen.
          </note>
          <note type="speaker">
            Anf. 203 KARIN PILSÄTER (fp):
          </note>
          <note>
            Herr talman! Jag vill tacka statsrådet för svaret på min fråga.
          </note>
          <note>
            Självklart kan man inte kommentera enskilda fall, men jag ville
            ta upp det här som ett exempel på bristen i formuleringen, som
            jag ser det. Jag tycker att när det gäller den här typen av lagstiftning
            måste utgångspunkten vara vilka argument som finns för en viss
            formulering. Religionsfriheten är grundläggande, och bara det
            faktum att s.k. icke lagkloka människor kan läsa den här formuleringen
            så, att religionsfriheten kan inskränkas om andra människor tycker
            att religionsutövandet är allmänt förargande -- och detta utan
            att anstränga sig. De här orden härstammar alltså från 1809, och
            tiderna har faktiskt förändrats sedan dess.
          </note>
          <note>
            Religionsfriheten är så viktig att den lag som skall tillförsäkra
            människor frihet i tanke och tro inte får vara formulerade så,
            att man kan tolka den som en möjlighet att inskränka rättigheten
            härvidlag. Vi, som är uppvuxna i den Lutherska traditionen, har
            våra referensramar för vad som är samhällets lugn, andra har andra
            referensramar. Det vi inte känner till är vi mer rädda för än
            det vi känner.
          </note>
          <note>
            Enligt min uppfattning är det så, att de regler som finns i brottsbalken
            om t.ex. förargelseväckande beteende är fullt tillräckliga. De
            ger samhället möjlighet att hindra sådan religionsutövning som
            innebär brott mot den svenska straffrätten.
          </note>
          <note>
            Dessutom har vi en mycket omfattande lagstiftning och myndighetsutövning
            när det gäller dem som agerar störande för sin omgivning. Jag
            är ganska övertygad om att ifall den svenska kyrkan hade uppstått
            i dag så skulle ringande kyrkklockar på tidiga söndagsmorgnar
            ha förbjudits av varje miljöoch hälsoskyddsnämnd. Ändå är det
            väl ingen som drömmer om att med decibelmätare i hand förhindra
            helgmålsringningar. Men när det gäller andra religioner är öppenheten
            ofta mycket mindre, och det är alltför lätt att falla i vår etnocentriska
            fälla och bli exempelvis motståndare till en moské med motiveringen
            att böneutropen skulle bli störande, detta då utan att ens ta
            reda på om det är aktuellt med några böneutrop.
          </note>
          <note>
            Jag tror att grundproblemet i de allra flesta fall är att människor
            är rädda för det främmande, och då måste vi samverka för att få
            bort den typen av agerande.
          </note>
          <note>
            Anf. 204 Statsrådet REIDUNN LAURÉN (-
          </note>
          <note>
            ):
          </note>
          <note>
            Herr talman! Självklart är religionsfriheten mycket viktig, och
            det värnas ju också om den genom att den finns fastslagen i grundlagen.
          </note>
          <note>
            I det fall som fått Karin Pilsäter att ställa den här frågan
            vill jag ändå påpeka att man har bara åberopat den ifrågavarande
            bestämmelsen. Det är alltså inte fråga om att en domstol, eller
            om det nu är länsstyrelsen, har använt bestämmelsen som motivering
            för ett beslut. Det är ju ofta så i sådana här ärenden, liksom
            i övrigt när det gäller rättsliga tvister, att man tar till vad
            man hoppas skall kunna göra intryck på den rättsvårdande myndigheten.
          </note>
          <note>
            Man åberopar alltså både det ena och det andra i hopp om att
            få litet hållpunkter för sin uppfattning.
          </note>
          <note>
            Jag tycker inte att det här är en källa till låt mig säga tvekan
            om innebörden i bestämmelsen, så länge det inte har visat sig
            i rättstillämpningen att det förekommer någon sådan tvekan. Och
            jag vill ju säga, att skulle det vara så att man från de rättsvårdande
            myndigheternas sida åberopar en sådan här bestämmelse i ett fall
            liknande det nu aktuella, finns det anledning att se närmare på
            saken.
          </note>
          <note type="speaker">
            Anf. 205 KARIN PILSÄTER (fp):
          </note>
          <note>
            Herr talman! Jag tycker också att det handlar om vilka signaler
            som sänds ut till människor. Min erfarenhet från min egen hemkommun,
            Botkyrka, är den att när religionen utövas som varianter på den
            vanliga protestantiska Lutherska läran är det inga problem och
            då har man stor förståelse. Men när det gäller religion som utövas
            utifrån andra trosuppfattningar och traditioner är det en helt
            annan sak, vare sig det är fråga om muslimer, kristna eller anhängare
            av någon annan religion.
          </note>
          <note>
            Politikerna vill oftast väl, men det blir fel.
          </note>
          <note>
            Rättstillämpningen härvidlag finns det väl i och för sig inget
            exempel på ännu. Jag har inte forskat i saken, men jag törs knappt
            tänka på vad som står i förarbetena till 1809 års regeringsform
            som man möjligen, om ville, skulle kunna hävda är det som gäller.
            Lokala opinioner dyker upp, och på något sätt kanske man lurar
            dem att tro att det finns ett rättsligt stöd för att motsätta
            sig utövandet av en främmande religion.
          </note>
          <note>
            Jag tycker fortfarande att den här paragrafen är otidsenlig och
            att man således borde överväga att ändra på den.
          </note>
          <note>
            Anf. 206 Statsrådet REIDUNN LAURÉN (-
          </note>
          <note>
            ):
          </note>
          <note>
            Herr talman! Förarbetena till 1809 års regeringsform är säkerligen
            mycket knapphändiga, som förarbetena var vid den tiden.
          </note>
          <note>
            Jag kan bara återigen säga att jag följer naturligtvis rättstillämpningen,
            och i den mån som den ger anledning till oro kommer vi att göra
            någonting åt saken.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 17.11 på förslag av andre vice talmannen
            att ajournera förhandlingarna till kl.
          </note>
          <note>
            17.15
          </note>
          <note>
            Återupptagna förhandlingar
          </note>
          <note>
            Förhandlingarna upptogs kl. 17.15
          </note>
          <note>
            39 § Svar på fråga 1991/92:211 om huvudmannaskapet för gymnasieskolan
          </note>
          <note type="speaker">
            Anf. 207 Statsrådet BEATRICE ASK (m):
          </note>
          <note>
            Herr talman! Anna Stråkander har frågat mig om jag avser vidta
            några åtgärder för att undanröja besvär och kostnader som föranleds
            av att statsbidragen för landstingsutbildningarna ges till primärkommunerna
            och av att vissa tidigare landstingskommunala utbildningar i den
            nya gymnasieskolan ersätts med primärkommunal utbildning.
          </note>
          <note>
            Riksdagens beslut om ansvarsfördelningen för skolan innebär att
            det är primärkommunen som är skyldig att se till att kommunens
            ungdomar får gymnasial utbildning. Detta kan ske antingen i den
            egna kommunen eller genom att kommunen sluter avtal med annan
            primärkommun eller landstingskommun. Det förhållandet att det
            är primärkommunerna som har ansvaret för att ungdomarna får utbildning
            gör det naturligt att statsbidraget går till primärkommunerna.
            Jag har inte för avsikt att ta initiativ till någon ändring på
            den punkten. Jag är övertygad om att det merarbete som Anna Stråkander
            nämner är av övergående karaktär och något man får vara beredd
            på vid en så stor förändring som den nya ansvarsfördelningen och
            det nya statsbidragssystemet inneburit.
          </note>
          <note>
            Barn- och fritidsprogrammet ersätter inte endast sådana utbildningar
            som varit landstingskommunala utan även primärkommunala och kommer
            dessutom att bli en god grund för arbete inom områden där det
            hittills saknats en bra utbildning. Jag har också erfarit att
            intresset för denna nya samlade utbildning för arbete inom barn-
            och fritidsområdet är mycket stort. Jag har inte för avsikt att
            föreslå någon förändring av huvudmannaskapet för barn- och fritidsprogrammet.
          </note>
          <note type="speaker">
            Anf. 208 ANNA STRÅKANDER (m):
          </note>
          <note>
            Herr talman! Tack, statsrådet Beatrice Ask, för svaret på min
            fråga. Under den förra utbildningsministerns, socialdemokraten
            Göran
          </note>
          <note>
            Perssons, tid genomfördes mycket stora förändringar på utbildningsområdet,
            och det gick väldigt fort. Konsekvenserna kämpar landsting och
            primärkommuner nu med.
          </note>
          <note>
            I min fråga har jag lyft fram ett verksamhetsområde där man får
            ta över och reda ut konsekvenserna.
          </note>
          <note>
            Man får då ta av knappa resurser till onödigt administrativt
            merarbete. Det har vidare medfört dåligt utnyttjande av lokaler
            och befintlig personal och fördyringar på annat.
          </note>
          <note>
            De genomförda skolreformerna innebär en huvudmannaskapsförändring
            för gymnasieprogrammet för barn och fritid -- det var tidigare
            andra utbildningar med andra namn men har sammanförts till det
            programmet -- från landsting till kommunerna. Landstinget har
            drivit en del av den här utbildningen i nära samarbete med programmet
            Omvårdnad, ofta i samma skola och med samma personal och med samläsning
            i vissa ämnen.
          </note>
          <note>
            För det första förstår jag inte vitsen med att föra över en av
            landstingens utbildningar. För det andra medför det faktum att
            statsbidragen för gymnasieskolorna går direkt till kommunerna
            mycket avtalsarbete, förhandlingar och diskussioner. I mitt hemlän,
            Östergötland, sluter man avtal med tretton kommuner.
          </note>
          <note>
            Jag är litet besviken på svaret -- jag kanske skulle vilja se
            mer långsiktigt på de här frågorna. Det är säkert många av besvären
            som är dagsaktuella, men varför skall landstingen egentligen ha
            gymnasieutbildningar? Jag tror att man behöver se över den saken.
            Dessutom tror jag att man behöver titta närmare på problemet med
            statsbidragen. Det skulle säkerligen till största delen försvinna
            om man införde en skolpeng som i stället följde eleven. Jag skulle
            vilja höra om statsrådet har några tankar i den vägen.
          </note>
          <note type="speaker">
            Anf. 209 Statsrådet BEATRICE ASK (m):
          </note>
          <note>
            Herr talman! Den intressanta frågan är väl den som
          </note>
          <note>
            Anna Stråkander tog upp i sitt inlägg, nämligen varför landstingen
            över huvud taget skall bedriva utbildning. Tanken är naturligtvis
            att de kanske inte skall göra det på lång sikt. Nu har det av
            olika skäl funnits goda argument för att behålla en del av utbildningarna.
            Vad jag har försökt säga i svaret är att jag inte tänker företa
            några förändringar nu. Jag tror att problemet med det administrativa
            merarbete som man har därför att pengarna skickas direkt till
            kommunerna går att lösa.
          </note>
          <note>
            Sedan tror jag också att det måste vara fullt möjligt för kommuner
            och landsting att samverka. I frågan beskriver Anna Stråkander
            bl.a. en del bekymmer med halvtomma skolor och säger att man inte
            kan utnyttja möjligheterna till samläsning. Det faktum att man
            byter huvudman skall naturligtvis inte omöjliggöra ett konstruktivt
            samarbete.
          </note>
          <note>
            Det finns säkert många praktiska frågeställningar kring det här
            kortsiktiga perspektivet, men med de längre perspektiven i bakhuvudet
            ser jag ingen anledning att nu ändra i det.
          </note>
          <note>
            Däremot får vi naturligtvis vara vaksamma på om det uppstår riktigt
            besvärliga knutar, som vi måste lösa upp. Men jag tror som sagt
            att vi ännu så länge har för liten erfarenhet för att kunna vara
            säkra på det.
          </note>
          <note type="speaker">
            Anf. 210 ANNA STRÅKANDER (m):
          </note>
          <note>
            Herr talman! Det gläder mig att märka en liten, liten glidning
            i statsrådets svar; statsrådet tycks mena att det absolut inte
            är så här det skall vara, utan man följer utvecklingen. Det tror
            jag att man skall göra. Jag tror att man skall titta närmare på
            landstingens nuvarande utbildningar. Går det att föra över naturbruksutbildningarna
            till kommunerna, och klarar glesbygdskommunerna det? Skulle vårdutbildningen
            kunna bedrivas i primär- kommunal regi? Nu ligger den nära verksamheten;
            det är ett slags inbyggd utbildning, och man följer vårdens utveckling
            och krav. Man bör också titta närmare på praktikplatshanteringen.
            Jag tror absolut att man skall vara vaken för diskussioner och
            se vad som kan göras -- det är i alla fall ett dubbelt administrativt
            arbete som sker.
          </note>
          <note>
            Jag tackar statsrådet för svaret. Det är min förvissning att
            statsrådet är införstådd med problemen. Jag kommer att med spänning
            följa utvecklingen på utbildningsområdet i framtiden.
          </note>
          <note>
            Överläggningen var härmed avslutad.
          </note>
          <note>
            40 § Svar på fråga 1991/92:225 om föräldrainflytandet i skolan
          </note>
          <note type="speaker">
            Anf. 211 Statsrådet BEATRICE ASK (m):
          </note>
          <note>
            Herr talman! Christina Linderholm har frågat mig vilka åtgärder
            jag tänker vidta för att i lag eller förordning reglera föräldrars
            rätt till inflytande i skolan.
          </note>
          <note>
            Låt mig först hänvisa till regeringsförklaringen.
          </note>
          <note>
            Där framgår att alla skall ges rätt att fritt välja skola. Det
            tror jag är en viktig förutsättning för ett ökat föräldraengagemang
            och för att stärka familjens betydelse i skolan. Men det innebär
            samtidigt, vill jag understryka, ett ansvar för hemmen att göra
            aktiva ställningstaganden.
          </note>
          <note>
            Jag vill vidare erinra om att skolverket nyligen fått regeringens
            uppdrag att lämna förslag till en ny statlig rektorsutbildning.
            Enligt regeringens uppdrag till verket bör ett moment i denna
            utbildning bli elevers och föräldrars rättigheter och ansvar.
            Förslaget skall redovisas senast den 15
          </note>
          <note>
            januari 1992.
          </note>
          <note>
            Jag kan också informera om att nya direktiv till läroplanskommittén
            är under utarbetande. I det fortsatta läroplansarbetet skall skolans
            samarbete med hemmen uppmärksammas. Samarbetet mellan skolan och
            hemmen bör, anser jag, utgå från det gemensamma intresset att
            skapa goda uppväxtbetingelser för barnen men också från ansvarsfördelningen
            mellan skolan och hemmen när det gäller elevernas kunskaps- och
            färdighetsutveckling och den sociala och emotionella utvecklingen.
            Skolans huvuduppgift är att ge eleverna goda kunskaper och färdigheter,
            men skolan skall också bidra till elevernas fostran.
          </note>
          <note>
            För den personliga utvecklingen har dock hemmen huvudansvaret.
            Kommittén skall redovisa sina förslag senast den 1 september 1992.
          </note>
          <note>
            Jag är beredd att hålla med frågeställaren om att det kan förefalla
            märkligt att man valt att lagreglera elevinflytandet medan man
            samtidigt har avstått från att markera vilket inflytande föräldrar
            skall kunna utöva. Jag är dock inte nu beredd att direkt uttala
            mig för en formell reglering av föräldrars rätt till inflytande
            i den kommunala skolorganisationen.
          </note>
          <note>
            Min uppfattning är att man vid varje skola skall komma överens
            om formerna för samverkan. Det utesluter dock inte att det kan
            finnas skäl att centralt reglera också föräldrainflytande. Jag
            vill dock först avvakta resultatet av de initiativ rörande föräldrasamverkan
            som jag redan tagit och som jag här redogjort för.
          </note>
          <note type="speaker">
            Anf. 212 CHRISTINA LINDERHOLM (c):
          </note>
          <note>
            Herr talman! Jag vill tacka för svaret på min fråga till statsrådet
            Ask. Den gällde föräldrars rätt till inflytande i den skola där
            barnen befinner sig, inte i första hand rätten och möjligheten
            att välja skola.
          </note>
          <note>
            Jag tycker också att det är bra att rätten för föräldrar att
            välja skola för sina barn finns, men i det här fallet rörde frågan
            mer ett principiellt ställningstagande som jag tycker att regeringen
            borde göra på ett mer positivt sätt med utgångspunkt i min fråga.
            Det handlar om att ta konsekvenserna av ett beslut som riksdagen
            har fattat med anledning av propositionen om ansvaret för skolan.
            Det ansvaret tog inte den förra regeringen, menar jag.
          </note>
          <note>
            Det finns angivet i propositionen liksom i utskottsutlåtandet
            att det krävs ställningstaganden såväl i kommunen som i skolan
            till hur föräldrainflytandet -- liksom i och för sig elevinflytandet
            -- skall utformas. Det finns ingen uppföljning av det beslutet
            i riksdagen, trots att man biföll propositionen och utskottets
            utlåtande i den del där vikten av inflytande betonades.
          </note>
          <note>
            Det är märkligt, tycker jag, att man i förordningstexten, som
            statsrådet också har påpekat, har betonat elevinflytandet. Jag
            tycker att det är bra att man har gjort det, men föräldrainflytandet
            ramlade bort. Det är märkligt, eftersom föräldra- och elevinflytandet
            hela tiden följdes åt i propositionen och i utskottsarbetet. Min
            principiella fråga är: Är det inte rimligt att man följer upp
            beslutet både när det gäller elevinflytande och när det gäller
            föräldrainflytandet? Det gäller inte att definiera hur föräldrainflytandet
            skall utövas på varje enskild skola eller i varje enskild kommun
            utan det gäller att betona att rätt till och utrymme för föräldrars
            inflytande skall finnas.
          </note>
          <note type="speaker">
            Anf. 213 Statsrådet BEATRICE ASK (m):
          </note>
          <note>
            Herr talman! Jag anser att jag har varit ganska tydlig i mitt
            svar. Jag har sagt att jag har förståelse för de invändningar
            som Christina Linderholm gör men att jag i dag inte är beredd
            att säga var man skall vidta eventuella åtgärder. Jag behöver
            nog ett bättre underlag för att kunna fatta ett sådant beslut.
          </note>
          <note>
            Sedan vill jag gärna säga att rätten att välja skola inte är
            ointressant när det gäller inflytandet på den egna skolan. Det
            blir nödvändigt för varje skola, för varje rektor och för varje
            lärarkollegium att intressera sig mer för föräldrars och elevers
            synpunkter på arbetet när man vet att det går att ta sin Mats
            ur skolan. Det tror jag är en förändring som vi inte reglerar
            men som kommer att vara mycket tydlig. Jag tror att den kommer
            att gagna föräldrars möjligheter att faktiskt komma med idéer
            och synpunkter på skolarbetet och skapa det intresse som jag önskar
            fanns naturligt hos varje rektor och hos varje lärare men som
            det ibland --
          </note>
          <note>
            det vet vi -- inte finns tillräckligt mycket av.
          </note>
          <note type="speaker">
            Anf. 214 CHRISTINA LINDERHOLM (c):
          </note>
          <note>
            Herr talman! Jag håller helt och hållet med statsrådet Ask --
            vi har inte alls olika uppfattningar om vikten av att kunna välja
            skola just för att kunna påverka skolans innehåll och skolans
            utveckling.
          </note>
          <note>
            Men för föräldrar som har sina barn i en viss skola är det ett
            stort steg att byta skola därför att en del av skolans verksamhet
            inte fungerar när man inte känner att man har den kontakt man
            borde ha. Det finns kanske annat -- runt barnet -- som fungerar;
          </note>
          <note>
            då drar man sig för det.
          </note>
          <note>
            Just av det skälet och för att trycka på de skolor där det inte
            fungerar och där man inte vill ta ansvaret för att ge föräldrarna
            möjligheter att följa sina barns skolgång borde man ändå reglera
            att den här möjligheten till inflytande skall finnas och att det
            skall finnas ett utrymme för det. T.o.m. rektors informationsskyldighet
            föll bort när man i somras skrev om förordningen. Det tycker jag
            är beklagligt. Men jag skulle fortfarande önska att statsrådet
            ville tänka på de här sakerna, även från förordningssynpunkt.
          </note>
          <note type="speaker">
            Anf. 215 Statsrådet BEATRICE ASK (m):
          </note>
          <note>
            Herr talman! Jag lovar att tänka på det --
          </note>
          <note>
            självfallet.
          </note>
          <note>
            Det finns ett argument som vi inte har resonerat om här och som
            också talar för att man måste titta närmare på den här saken,
            och det är den förändring som nu sker på skolområdet och som kan
            skapa konflikter därför att man från skolans håll kan uppfatta
            att andra träder in på det professionella området. Jag tror att
            avgränsningsfrågorna är väsentliga att reda ut -- det finns nog
            ganska mycket att göra på det området.
          </note>
          <note>
            Jag har som sagt förstått frågan, och jag lovar att tänka på
            den.
          </note>
          <note type="speaker">
            Anf. 216 CHRISTINA LINDERHOLM (c):
          </note>
          <note>
            Herr talman! Inte heller här har jag någon annan uppfattning
            än statsrådet -- det är naturligtvis så att man måste se till
            varje parts roll i det hela.
          </note>
          <note>
            Föräldrarna har sin roll, men de har också kunskaper, framför
            allt om sitt barn men även om omvärlden runt skolan, som de kan
            tillföra skolan i ett sådant här samarbete.
          </note>
          <note>
            Det har betydelse för föräldrarna när de ser att deras åsikter
            och synpunkter inte blir hörda av skolan. Att då bara tänka sig
            att de kan ta sitt barn ur skolan är inte rätt metod -- man måste
            ha en metod som gör det möjligt att arbeta konstruktivt inom den
            skola där barnet finns.
          </note>
          <note>
            Överläggningen var härmed avslutad.
          </note>
          <note>
            41 § Svar på fråga 1991/92:260 om statens institut för handikappfrågor
          </note>
          <note type="speaker">
            Anf. 217 Statsrådet BEATRICE ASK (m):
          </note>
          <note>
            Herr talman! Inger Lundberg har frågat mig om jag är beredd att
            föreslå åtgärder som möjliggör för statens institut för handikappfrågor
            i skolan (SIH)
          </note>
          <note>
            att under våren 1992 bedriva sitt arbete utan allvarliga indragningar
            av angelägen verksamhet.
          </note>
          <note>
            Jag vill först erinra om att riksdagen fastställer en myndighets
            budgetramar i huvudsak efter förslag av regeringen. De anvisade
            förvaltningsmedlen utgör det utrymme inom vilken en myndighet
            har att planera sin verksamhet. Beräkningen av en ny myndighets
            verksamhetsmedel präglas i viss mån av osäkra antaganden. I SIHs
            fall var det dock i huvudsak en gammal verksamhet, nämligen den
            regionala organisationen för pedagogiskt stöd till handikappade
            elever, som tidigare tillhörde länsskolnämndernas verksamhetsområde,
            och de fyra rikscentralerna för pedagogiska hjälpmedel, som tidigare
            ingick i verksamhetsområdet för statens institut för läromedel.
            Medel för detta överfördes ograverade. Därtill kommer resurser
            för de arbetsuppgifter som tidigare utfördes inom skolöverstyrelsen
            (SÖ) som central förvaltningsmyndighet och som nu tillkommer SIH.
          </note>
          <note>
            Dessa beräkningar grundade sig på aktuella uppgifter av SÖ om
            resursåtgången. Jag har svårt att tro att denna uppgift underskattades
            till en omfattning som enligt SIH motiverar en ökning med 18 milj.kr.,
            mer än en dubblering av förvaltningsmedlen.
          </note>
          <note>
            Framställningen från SIH är i sedvanlig ordning under beredning
            i regeringskansliet. Jag kan inte nu uttala mig om utgången av
            denna beredning.
          </note>
          <note type="speaker">
            Anf. 218 INGER LUNDBERG (s):
          </note>
          <note>
            Herr talman! Tack för svaret. Det är bra att skolministern är
            medveten om att det finns en viss osäkerhet när man etablerar
            en ny myndighet. Vi har i dagarna nåtts av en mycket stor oro
            från handikapporganisationernas sida för att myndigheten inte
            skall ha utrymme att fullgöra sina viktiga uppgifter. Jag tror
            visst att man har berett den nya myndigheten så långt det var
            möjligt när man etablerade den, men det är en mycket speciell
            myndighet med en oerhört decentraliserad verksamhet som när det
            gäller administrativa funktioner arbetar på ett nytt sätt.
          </note>
          <note>
            När man hade upprättat en internbudget på myndigheten kom man
            in till departementet med snabba signaler och med äskanden om
            medel till tilläggsbudgeten. Det här kom inte med i tilläggsbudgeten.
            Det kan vara förklarligt med hänsyn till regeringsskiftet. Det
            är dock viktigt att ni tar de behov som finns och den oro som
            handikapporganisationerna känner på stort allvar.
          </note>
          <note>
            Det är självfallet inte möjligt att här och nu pröva varje enskild
            post från SIHs sida. Men jag vädjar till Beatrice Ask att hon
            skall ta till sig handikapporganisationernas oro och göra en mycket
            grundlig genomgång av de äskanden som kommer från SIH.
          </note>
          <note>
            Jag blev litet orolig när Beatrice Ask i svaret sade att hon
            inte tror att behovet är så stort. Jag tror inte att det viktiga
            är att tro något, utan att gå djupt in i äskandena och den mycket
            angelägna verksamhet som handikappinstitutet bedriver. Jag är
            säker på att det finns en beredskap i riksdagen för att pröva
            tilläggsanslag om det visar sig vara nödvändigt.
          </note>
          <note type="speaker">
            Anf. 219 Statsrådet BEATRICE ASK (m):
          </note>
          <note>
            Herr talman! Det finns två problem i det här sammanhanget. Det
            ena är naturligtvis de akuta bekymren som gäller innevarande år,
            och det andra är om struktur och organisation i ett längre perspektiv
            har de rätta formerna. Vi måste se till att vi på lång sikt får
            en budget som är anpassad efter den -- precis som du säger --
            mycket viktiga verksamhet som institutet bedriver.
          </note>
          <note>
            På departementet arbetar man nu tillsammans med
          </note>
          <note>
            SIH för att se över det hela. Jag grundar mitt svar delvis på
            detta arbete.
          </note>
          <note>
            Det finns en oro ute bland handikapporganisationerna. Jag beklagar
            att de enklaste små arbetsuppgifter inte skall kunna klaras av.
            Så får det naturligtvis inte bli. Jag är övertygad om att det
            går att få en enighet kring att lösa sådana problem. Vi lever
            emellertid i bistra tider även när det gäller dessa viktiga verksamheter.
            Jag vill därför inte säga att oavsett vad man begär så skall man
            få allt. Det fungerar inte så. Men vi gör en mycket seriös genomgång,
            och jag kommer att göra vad jag kan. Jag anser att de handikappade
            elevernas situation i skolan måste behandlas med största respekt
            och med mycket stor kvalitet. Det har förts diskussioner där man
            bl.a.
          </note>
          <note>
            har tagit upp svårigheterna med det fältarbete som bedrivs. Det
            får självfallet inte vara så att handikappade elever inte får
            den hjälp de behöver.
          </note>
          <note>
            Det är den grundinställning jag har när det gäller att arbeta
            med det problem som Inger Lundberg har tagit upp.
          </note>
          <note type="speaker">
            Anf. 220 INGER LUNDBERG (s):
          </note>
          <note>
            Herr talman! Det är bra att vi har samma grundinställning i dessa
            frågor. Beatrice Ask, om det ibland blir tufft i diskussionen
            med finansen, så hänvisa till att det faktiskt är samhällsekonomiskt
            lönsamt att de handikappade ungdomarna tidigt får ett sådant stöd
            att de sedan kan komma ut på den öppna arbetsmarknaden och få
            ett värdigt liv.
          </note>
          <note>
            Sådant är också pengar även om det inte syns på ett enskilt konto.
          </note>
          <note>
            Jag tycker att det känns betryggande att ni med stort allvar
            går in och ser över SIHs budget. Vi skall visserligen se på möjligheter
            till besparingar inom all verksamhet, men var försiktiga när ni
            går in och analyserar verksamheten på lång sikt. Denna verksamhet
            är socialt, humanitärt och samhällsekonomiskt angelägen.
          </note>
          <note type="speaker">
            Anf. 221 Statsrådet BEATRICE ASK (m):
          </note>
          <note>
            Herr talman! Jag tror inte att Inger Lundberg och jag har olika
            uppfattningar. Jag vill bara säga att man framför allt måste vara
            mycket vaksam när man bygger upp en ny myndighet -- vi har nu
            två på skolområdet -- och hela tiden fråga sig om man bygger upp
            en effektiv administration och organisation. Det är i första hand
            på det området som vi bör se till att vi har en effektivitet i
            den statliga förvaltningen, så att vi kan frigöra så mycket resurser
            som möjligt för den egentliga kärnverksamheten, nämligen det direkta
            stödet till handikappade elever och i viss mån till lärare och
            föräldrar.
          </note>
          <note type="speaker">
            Anf. 222 INGER LUNDBERG (s):
          </note>
          <note>
            Herr talman! Jag vill bara peka på -- även om jag tror att statsrådet
            också har tagit det till sig -- att den här organisationen är
            uppbyggd så att den tunga kärnan i verksamheten utgörs av konsulentverksamheten
            och läromedelsproduktionen. Det är de utåtriktade verksamheterna
            som går direkt till eleverna. Man har en förhållandevis mycket
            liten administration i
          </note>
          <note>
            Härnösand. Denna administration har till uppgift att vara ett
            stöd för fältorganisationen. Det är inte en stor samling byråkrater,
            utan vi talar om människor som jobbar ute på fältet.
          </note>
          <note>
            Överläggningen var härmed avslutad.
          </note>
          <note>
            42 § Svar på fråga 1991/92:279 om de offentliga bidragen till
            skoleleverna
          </note>
          <note type="speaker">
            Anf. 223 Statsrådet BEATRICE ASK (m):
          </note>
          <note>
            Herr talman! Ulrica Messing har frågat utbildningsministern vilka
            former regeringen tänkt sig för att möjliggöra att de offentliga
            bidragen följer eleven. Arbetet inom regeringen är så fördelat
            att det är jag som skall svara på frågan.
          </note>
          <note>
            Det är alldeles riktigt som Ulrica Messing säger i sin fråga
            att regeringen vill öka friheten för elever och föräldrar att
            välja skola.
          </note>
          <note>
            De närmare formerna för detta är under beredning i regeringskansliet,
            och regeringen avser att återkomma till saken i en proposition
            under våren.
          </note>
          <note type="speaker">
            Anf. 224 ULRICA MESSING (s):
          </note>
          <note>
            Herr talman! Jag vill tacka skolministern för svaret på min fråga.
            Jag kan i och för sig förstå att det kan vara svårt att berätta
            närmare om formerna. Jag undrar dock om skolministern utifrån
            de diskussioner jag antar att regeringen hade innan man skrev
            regeringsförklaringen, kan gå in på litet grand av vad det kommer
            att innebära att de offentliga bidragen skall följa eleven. Skall
            det t.ex.
          </note>
          <note>
            bli möjligt att komplettera dem själv med egna pengar? Skall
            pengarna betalas ut direkt till eleven via en check eller kommer
            de att överföras till skolan? Har regeringen funderat vidare på
            detta?
          </note>
          <note type="speaker">
            Anf. 225 Statsrådet BEATRICE ASK (m):
          </note>
          <note>
            Herr talman! Jag avser inte att gå in på några detaljer. Grunden
            för systemet är ändock riksdagens beslut. Riksdagen har nämligen
            beslutat att de statliga medlen skall fördelas till kommunerna
            per elev. I detta skall det ingå medel för elever oavsett om de
            har valt eller väljer en kommunal eller fristående skola. Det
            är något av grundstommen till det system man tänker sig.
          </note>
          <note>
            I beslutet finns också formuleringar som gäller att kommunerna
            skall använda de kommunala resurserna på samma sätt. Man skall
            behandla skolor med olika huvudmän på samma sätt --
          </note>
          <note>
            pengarna skall följa med. Detta är grunden, och sedan finns flera
            praktiska frågeställningar kring hur detta skall konstrueras.
            Jag tror att vi i en proposition skall ange principerna. Vi skall
            inte i detalj låsa varje system. Det finns mycket tydliga skäl
            till att kommunerna också måste ha en möjlighet att anpassa sig
            efter lokala förhållanden.
          </note>
          <note>
            Sedan vill jag bara kommentera Ulrica Messings fråga om man skall
            skicka hem en check till föräldrarna för varje barn. Nej, naturligtvis
            skall man inte göra det. Det är en missuppfattning.
          </note>
          <note>
            Många får nämligen för sig att när det i debatten talas om en
            skolpeng, en skolcheck eller något annat begrepp är det fråga
            om att man skall skicka hem en utbetalningsanvisning till folk.
            Men det är ett gräsligt opraktiskt system både för myndigheter
            och för berörda elever och föräldrar. Det viktiga är att man ser
            till att elever och föräldrar får en möjlighet att aktivt välja
            skola och att den skolan får de resurser som finns för eleven
            i fråga. Det är min grundinställning. Det gäller då att hitta
            ett administrativt bra system, och sådana finns det många olika
            exempel på. Detta är något som man naturligtvis får reda ut i
            en proposition eller åtminstone i debatten kring den.
          </note>
          <note type="speaker">
            Anf. 226 ULRICA MESSING (s):
          </note>
          <note>
            Herr talman! Jag uppskattar att skolministern svarade på frågan
            om skolchecken. Jag är nämligen övertygad om att det skulle skapa
            en väldig byråkrati att skicka ut en sådan till var och en i familjerna.
            Det var därför positivt att man inte har tänkt sig den formen.
          </note>
          <note>
            Jag är positivt inställd till att eleverna skall få större möjligheter
            att välja vilken skola de vill gå i. Det tycker jag är jättebra.
            Men jag ser också problemen som uppstår om fler elever söker sig
            till en och samma skola. En del skolor kommer naturligtvis att
            vara populära under olika tider. Jag undrar om skolministern eller
            regeringen har funderat på hur en eventuell uttagning skulle gå
            till om det visar sig att det till en skola söker sig dubbelt
            så många elever som vad skolan egentligen har möjlighet att ta
            emot.
          </note>
          <note type="speaker">
            Anf. 227 Statsrådet BEATRICE ASK (m):
          </note>
          <note>
            Herr talman! Jo, vi har funderat på den frågan.
          </note>
          <note>
            Riksdagen har beslutat att vi nu på ett mycket dramatiskt sätt
            skall gå från ett skolsystem till ett annat, och detta är också
            vad regeringen vill. Vi går nu ifrån ett ganska centraliserat
            system med tyngdpunkten på kommunala skolor, som stöds i större
            utsträckning än fristående skolor. När man i samband med detta
            ändrar på reglerna för statsbidrag dyker det upp väldigt många
            praktiska och principiella frågor rörande avgifter, intagning
            och mycket annat.
          </note>
          <note>
            Intagningsfrågan är krångligare än att det bara gäller att hitta
            på en enkel princip. Vi har redan i dag olika antagningsregler
            även till kommunala skolor. Vi har musikskolor, där man kräver
            en viss musikalitet som grund för intagning. Vi har skolor med
            speciell pedagogik som riktar sig till elever med vissa speciella
            behov. Det finns en mängd sådana exempel.
          </note>
          <note>
            Detta är just sådana frågor som skall utredas och tas upp i de
            propositioner som kommer att läggas fram på detta område till
            våren.
          </note>
          <note type="speaker">
            Anf. 228 ULRICA MESSING (s):
          </note>
          <note>
            Herr talman! Jag tackar skolministern än en gång, och jag tar
            med mig de svar jag har fått. Kanske får jag anledning att återkomma
            till den här frågan när propositionen har lagts fram. Tack så
            mycket för svaren!
          </note>
          <note>
            Överläggningen var härmed avslutad.
          </note>
          <note>
            43 § Svar på fråga 1991/92:280 om gymnasiereformen
          </note>
          <note type="speaker">
            Anf. 229 Statsrådet BEATRICE ASK (m):
          </note>
          <note>
            Herr talman! Ulrica Messing har frågat utbildningsministern om
            regeringen avser fullfölja eller stoppa gymnasiereformen.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            Enligt riksdagens beslut med anledning av propositionen Växa
            med kunskaper skall reformeringen av gymnasieskolan och den kommunala
            vuxenutbildningen inledas läsåret
          </note>
          <note>
            1992/93 och vara fullt genomförd läsåret 1995/96 i den meningen
            att alla elever det läsåret skall tas in i de nya programmen.
          </note>
          <note>
            Den kommun som så önskar och har möjlighet kan alltså ta in elever
            på de nya programmen läsåret
          </note>
          <note>
            1992/93.
          </note>
          <note>
            Skolverket har i dagarna överlämnat förslag till utbildningsplaner
            för programmen för gymnasial utbildning och den grundläggande
            vuxenutbildningen. Arbetet med kursplaner pågår inom skolverket.
          </note>
          <note>
            Men tiden är pressad. Kursplaner skall bli klara till sista mars,
            och för både kommuner och elever innebär detta en mycket snäv
            tidsmarginal. Jag har därför stor förståelse för de kommuner som
            nu säger att de skyndar långsamt och utnyttjar den möjlighet reformen
            ger kommunerna att bygga ut i egen takt.
          </note>
          <note type="speaker">
            Anf. 230 ULRICA MESSING (s):
          </note>
          <note>
            Herr talman! Det glädjer mig att skolministern här redovisar
            att den borgerliga regeringen vill fortsätta arbetet på gymnasiereformen
            då det gäller att ge alla elever samma till grund för utbildning
            efter gymnasiet. Jag tycker att detta är en viktig reform, eftersom
            det innebär att alla får samma möjlighet att senare i livet läsa
            vidare på högskolor eller universitet.
          </note>
          <note>
            Om jag har tolkat svaret rätt innebär det att regeringen avser
            att se till att de tvååriga gymansielinjerna kommer att bli treåriga,
            vilket föreslogs i gymnasiereformen.
          </note>
          <note type="speaker">
            Anf. 231 Statsrådet BEATRICE ASK (m):
          </note>
          <note>
            Herr talman! Riksdagen har fattat beslut om gymnasiereformen,
            och det är, som jag har redovisat i svaret, kommunerna som avgör
            i vilken takt denna genomförs. Det är den grund det hela måste
            bygga på.
          </note>
          <note>
            Sedan återstår arbetet med utbildningsplaner och kursplaner som
            måste förfärdigas, och vi kommer också att få ett läroplansarbete,
            som givetvis kan påverka, men det blir inom de ramar riksdagsbeslutet
            har angett.
          </note>
          <note type="speaker">
            Anf. 232 ULRICA MESSING (s):
          </note>
          <note>
            Herr talman! Jag tackar för svaret.
          </note>
          <note>
            Överläggningen var härmed avslutad.
          </note>
          <note>
            44 § Svar på fråga 1991/92:281 om åtgärder mot främlingsfientlighet
            bland ungdomar
          </note>
          <note type="speaker">
            Anf. 233 Statsrådet BEATRICE ASK (m):
          </note>
          <note>
            Herr talman! Främlingsfientlighet bland ungdomar har diskuterats
            flera gånger under hösten här i kammaren. I anslutning till den
            debatten har jag sagt att det är viktigt att skolan inte accepterar
            en rå och främlingsfientlig ton bland eleverna.
          </note>
          <note>
            Jag har också tillsammans med skolverket konkret visat på det
            rikliga material som faktiskt finns för att ge eleverna kunskaper
            i dessa frågor. Det är ju ute i skolorna det viktigaste arbetet
            kan och måste göras.
          </note>
          <note>
            Ulrica Messing har nu frågat mig vad jag och regeringen själva
            tänker göra för att motverka rasism och främlingsfientlighet bland
            ungdomar.
          </note>
          <note>
            För egen del vill jag först upprepa min åsikt att arbetet i skolan
            måste vara tålmodigt med syfte att på sikt påverka normer och
            attityder. Ytliga akutåtgärder riskerar att aldrig nå fram till
            dem som verkligen berörs. Jag vet att många lärare gör ett mycket
            engagerat arbete och har utvecklat goda metoder. Men det behövs
            också ett fortsatt stöd.
          </note>
          <note>
            Här skall vi på olika sätt förtydliga både dagens läroplaner
            och framför allt de nya vi skall gå över till. I det läroplansarbete
            jag skall ge nya direktiv till är en huvudlinje att förstärka
            baskunskaperna, t.ex. i historia. Som jag ser det har de flesta
            ungdomar en öppen och vidsynt inställning till sina medmänniskor
            och till omvärlden. Men de behöver ofta få bättre kunskaper om
            vårt eget ursprung och vårt kulturarv. Mycket av främlingsfientligheten
            kan säkert förklaras med att många ungdomar vet för litet om dessa
            frågor.
          </note>
          <note>
            Vad så gäller regeringen i övrigt finns det flera exempel på
            hur vi arbetar med frågan. I morgon, den 11 december, har ungdomsministern
            tillsammans med Barn- och ungdomsdelegationen inbjudit till ett
            seminarium om ungdom och främlingsfientlighet. En eftervalsundersökning
            av ungdomars syn på bl.a. invandring och rasism redovisas, liksom
            slutsatser kring skolvalen. Vid en presskonferens kommer sedan
            ungdomsministern att presentera undersökningen och sina förslag
            till insatser mot främlingsfientlighet.
          </note>
          <note>
            Dagen därpå har det särskilda sekretariatet vid kulturdepartementet
            för invandrar- och flyktingpolitik inbjudit till en forskarträff,
            där temat är ''Rasism och rasistiska organisationer i
          </note>
          <note>
            Sverige i dag. -- Myt och verklighet''.
          </note>
          <note>
            Jag vill avsluta med att säga att det är vår uppgift som politiker
            att uppmärksamma invandrar- och flyktingungdomarnas villkor. Ungdomskommittén
            presenterade i augusti ett delbetänkande, ''Olika men ändå lika'',
            på detta tema. Betänkandet remissbehandlas nu och bereds därefter
            i civildepartementet. Regeringen återkommer till riksdagen med
            förslag i denna fråga, och då får vi anledning att på nytt ta
            upp invandrar- och flyktingungdomarnas situation.
          </note>
          <note type="speaker">
            Anf. 234 ULRICA MESSING (s):
          </note>
          <note>
            Herr talman! Jag tackar skolministern för svaret på min fråga
            om regeringens åtgärder mot främlingsfientlighet bland ungdomar.
            Jag tycker att det är positivt att regeringen och ungdomsministern
            har tagit initiativ till olika sittningar med ungdomsoch vuxenorganisationer
            för att försöka hitta en gemensam linje och motarbeta negativa
            attityder.
          </note>
          <note>
            Jag är också medveten om de diskussioner i detta ämne som tidigare
            har förts här i kammaren, men jag tycker att ämnet är viktigt,
            och man kan nog debattera de här frågorna ganska många gånger.
          </note>
          <note>
            Jag är nämligen övertygad om att alla behövs i arbetet.
          </note>
          <note>
            Men det är litet sorgligt att det hittills har tagits ganska
            få initiativ tillsammans med de politiska ungdomsförbunden. Jag
            undrar om ungdomsförbunden med politisk anknytning kanske har
            spelat ut sin roll som opinionsbildare eller aktiverare eller
            om det faktiskt under ganska många år har förts en kamp för att
            försöka avpolitisera samhället och sprida misstänksamhet mot politiska
            förtroendeuppdrag och den politikerroll som finns.
          </note>
          <note>
            Årets skolval pekar enligt min uppfattning ganska tydligt på
            att många elever och ungdomar framför allt röstar emot något,
            emot det etablerade och emot det som är befintligt och för något
            nytt och inte lika stelt och kanske rumsrent.
          </note>
          <note>
            Min personliga uppfattning är att det visst är positivt att rektorer
            och lärare arbetar mycket med dessa frågor ute på skolorna och
            att man också på det sättet försöker ta diskussionen var den än
            dyker upp, i klassrum eller utanför, för att på så sätt försöka
            agera som förebilder i samhället. Men jag menar att det inte riktigt
            räcker. Jag är övertygad om att vi som vuxna och som politiska
            företrädare tillsammans kan genomföra många många åtgärder.
          </note>
          <note type="speaker">
            Anf. 235 Statsrådet BEATRICE ASK (m):
          </note>
          <note>
            Herr talman! Jag har inte anledning att ha synpunkter på de politiska
            ungdomsförbundens roll och uppgifter i det här sammanhanget. Jag
            har viss erfarenhet på området, och det är självklart att jag
            uppfattar att ungdomsförbunden gör ganska kraftfulla insatser.
            Men det är ett svårt klimat att arbeta i när det gäller att skapa
            intresse kring politik. Den största insats som både statsråd och
            riksdagsledamöter kan göra är att vara aktiva och delta i den
            debatt som måste föras. När det handlar om invandrar- och främlingsfientlighet
            är det attityder som skall förändras. Jag kan tyvärr inte lägga
            fram en proposition för riksdagen och säga att vi skall sluta
            med främlingsfientlighet i alla hörn och kanter av Sveriges skolor.
            Det fungerar inte så.
          </note>
          <note>
            Däremot tror jag att det är oerhört väsentligt att det är hög
            kvalitet på undervisningen i historia, religionskunskap, samhällskunskap
            och mycket annat, samt att man ställer ordentliga krav på arbetsklimatet
            i skolan. Där kan vi med läroplan och mycket annat vidta åtgärder.
          </note>
          <note>
            Jag vill tala om arbetsklimatet i skolan, därför att jag är helt
            övertygad om att en del av det som uppfattas som främlingsfientlighet
            och tendenser till rasism ute på skolorna handlar om ett ociviliserat
            uppträdande, om brist på hyfs och ordning och att man har låtit
            det gå för långt. Råa kommentarer eller bisarra skämt övergår
            lätt till något som enskilda individer uppfattar som mycket besvärande
            och kan av andra tolkas på ett sådant sätt att det skapar grund
            för dessa attityder. Därför är det viktigt att ställa sådana här
            krav.
          </note>
          <note>
            Jag ser därför att det är skolans uppgift att framför allt ge
            grundkunskaperna och sätta ramar för den fostrande roll som skolan
            har. Sedan får vi med liv och lust delta i den här debatten, som
            är oerhört central. Det är först när vi får varje enskild medborgare
            att ta sitt medborgerliga ansvar i ett demokratiskt samhälle som
            vi blir av med de här bekymren.
          </note>
          <note type="speaker">
            Anf. 236 ULRICA MESSING (s):
          </note>
          <note>
            Herr talman! Skolministern och jag är helt överens om att vi
            alla måste hjälpas åt att föra den här diskussionen var den än
            förekommer. Jag tror inte att vi här i parlamentet kommer att
            vinna några stora segrar då det gäller att motarbeta rasism och
            flyktingfientlighet.
          </note>
          <note>
            Jag vill därför fråga om skolministern kan tänka sig att en del
            skolor är inriktade på olika teman, t.ex.
          </note>
          <note>
            att en skola under en kortare tid arbetar projektlikt med flykting-
            och främlingsfientlighet.
          </note>
          <note type="speaker">
            Anf. 237 Statsrådet BEATRICE ASK (m):
          </note>
          <note>
            Herr talman! Det är fullt möjligt för skolor att ta sådana initiativ
            inom de ramar som finns i läroplan och annat. Det görs också på
            många håll.
          </note>
          <note>
            Överläggningen var härmed avslutad.
          </note>
          <note>
            45 § Svar på fråga 1991/92:252 om socialavgifterna och ideella
            föreningar
          </note>
          <note type="speaker">
            Anf. 238 Statsrådet BO KÖNBERG (fp):
          </note>
          <note>
            Herr talman! Kent Carlsson har frågat mig vad regeringen avser
            att göra för att skapa rättvisa och lika villkor för alla typer
            av ideella föreningar.
          </note>
          <note>
            Enligt en bestämmelse i lagen (1981:691) om socialavgifter har
            arbetsgivarna generellt befriats från skyldigheten att betala
            avgifter på belopp under 1 000 kr.
          </note>
          <note>
            När det gäller ersättningar från ideella föreningar till idrottsutövare
            var enligt tidigare gällande praxis ersättningar som sammanlagt
            under ett år understeg ett halvt basbelopp undantagna från det
            underlag som ligger till grund för beräkningen av den sjukpenning-
            och pensionsgrundande inkomsten, och de var också undantagna från
            underlaget för arbetsgivaravgifter. Denna praxis har efter skattereformen
            lagfästs.
          </note>
          <note>
            Rent principiellt kan jag ha förståelse för uppfattningen att
            alla ideella föreningar bör behandlas på ett likvärdigt sätt.
            När det gäller idrottsrörelsen har det ansetts att mindre ersättningar
            ofta har karaktär av rena kostnadsersättningar.
          </note>
          <note>
            I sammanhanget kan nämnas att det ur arbetstagarens synpunkt
            torde vara angeläget att alla inkomster, utöver schablonbeloppet
            på 1 000
          </note>
          <note>
            kr., och då även de som utges i samband med föreningsuppdrag
            fullt ut grundar rätt till socialförsäkringsförmåner.
          </note>
          <note>
            Varje lösning som bygger på undantag från en huvudregel skapar
            i regel problem. Ytterligare undantag måste därför noga prövas,
            och detta gäller än mer i de fall frågan inrymmer en avvägning
            mellan olika intressen.
          </note>
          <note type="speaker">
            Anf. 239 KENT CARLSSON (s):
          </note>
          <note>
            Herr talman! Jag får tacka statsrådet Könberg för det här svaret.
            Jag blev inte så mycket klokare av det. Jag har inte förstått
            om regeringen vill göra någonting eller om den inte avser att
            göra någonting alls. Jag hade förväntat mig att få reda på att
            regeringen avser att skapa rättvisa, antingen genom att utvidga
            denna möjlighet till andra föreningar eller genom att föreslå
            ett borttagande av idrottsrörelsens möjligheter att betala ut
            arvoden och ersättningar upp till ett halvt basbelopp utan att
            behöva betala avgifter.
          </note>
          <note>
            Jag måste fråga biträdande socialministern om det här svaret
            skall tolkas så att regeringen inte tänker göra någonting alls,
            dvs. låta det vara som det är i dag. Jag vill då fråga var rättvisan
            i ett sådant resonemang finns.
          </note>
          <note>
            Jag har haft mycket kontakter med reumatikerföreningen i Stockholms
            län, som för att kunna bedriva sin verksamhet försöker skaffa
            lotteriintäkter. De kan inte själva stå i lotterikioskerna och
            måste av medicinska skäl anlita andra personer. Det blir en ganska
            dyr historia för dem. Jag har svårt att se på vilket sätt de skulle
            bedriva en sämre verksamhet än idrottsrörelsen. Det gäller också
            andra föreningar, både i Stockholm och i andra delar av landet,
            som trots att de bedriver en kombinerad idrottsverksamhet och
            annan verksamhet, t.ex.
          </note>
          <note>
            fritidsverksamhet av olika slag, inte heller omfattas av denna
            möjlighet.
          </note>
          <note>
            Jag tycker att den här frågan är så viktig för hela det ideella
            föreningslivet att det vore tacksamt om vi kunde få ett klarläggande
            om regeringen tänker göra någonting eller inte.
          </note>
          <note type="speaker">
            Anf. 240 Statsrådet BO KÖNBERG (fp):
          </note>
          <note>
            Herr talman! Jag är ledsen att Kent Carlsson inte är nöjd med
            mitt svar. Det jag försökte redovisa i svaret var att det sedan
            länge har funnits en praxis vad gäller idrottsrörelsen och dessa
            regler. Jag har antytt skälet till att man har haft denna praxis.
            Jag har konstaterat att riksdagen relativt nyligen, dvs. i samband
            med skattereformen, har beslutat sig för att lagfästa tidigare
            praxis. Jag har anfört två skäl till detta. Det ena handlar om
            att det inte alltid är önskvärt för den enskilde att han slipper
            få ett socialförsäkrings- och pensionsskydd för de inkomster han
            har. Det andra är att man skall vara restriktiv med att plussa
            på med ytterligare undantag.
          </note>
          <note>
            Vad gäller själva tolkningen av detta, har det inte ett dugg
            att göra med att någon driver en sämre verksamhet, som Kent Carlsson
            nyss antydde, utan det har att göra med de utgångspunkter som
            jag här har angett.
          </note>
          <note>
            Vad sedan gäller reformplanerna på området bör mitt svar tolkas
            så att regeringen inte har några omedelbara planer på att föreslå
            en ändring.
          </note>
          <note type="speaker">
            Anf. 241 KENT CARLSSON (s):
          </note>
          <note>
            Herr talman! I skattereformen, som beslutades här i riksdagen,
            sades det att man skulle följa upp effekterna av den för folkrörelserna.
            Man skulle t.ex. granska hur idrotts- och handikapprörelsen hade
            drabbats. Det visar sig att bägge parter har drabbats av merkostnader
            genom skattereformen.
          </note>
          <note>
            Det vore intressant att få reda på hur regeringen ser på den
            uppföljning som riksdagen har beställt.
          </note>
          <note>
            Jag måste få återkomma till rättvisan för föreningarna. Jag skall
            alltså tolka svaret så att regeringen inte tänker göra några förändringar
            av nuvarande regler, och det innebär att idrottsföreningarna även
            fortsättningsvis får avgiftsbefrielse upp till ett halvt basbelopp
            och att andra ideella föreningar, inkl.
          </note>
          <note>
            handikapporganisationerna, får betala. Jag har mycket svårt att
            förstå de olika värderingar som man på det sättet gör av de olika
            föreningarnas verksamhet.
          </note>
          <note type="speaker">
            Anf. 242 Statsrådet BO KÖNBERG (fp):
          </note>
          <note>
            Herr talman! Jag tycker inte att Kent Carlsson skall tolka in
            något annat än det jag säger. Jag sade att regeringen inte hade
            några omedelbara planer på att föreslå ändringar på den här punkten.
            Vad gäller de uttalanden som gjordes om att man skulle följa upp
            skattereformen, skall det naturligtvis göras i enlighet med vad
            som har sagts. Det kan dock möjligen erinras om att skattereformen
            har genomförts fullt ut fr.o.m. den 1 januari i år.
          </note>
          <note type="speaker">
            Anf. 243 KENT CARLSSON (s):
          </note>
          <note>
            Herr talman! Även om ministern är en vältalare var det svårt
            att uttolka exakt vad regeringen hade för avsikt att göra eller
            inte göra. Jag måste återigen fråga om det skall tolkas så att
            regeringen inte tänker göra någonting under överskådlig framtid
            i den här frågan.
          </note>
          <note type="speaker">
            Anf. 244 Statsrådet BO KÖNBERG (fp):
          </note>
          <note>
            Herr talman! Mitt svar på den punkten är, förhoppningsvis för
            sista gången, att det inte föreligger några omedelbara planer.
            Skälet till att jag säger det är att jag, då jag redovisar vad
            som är på gång inom regeringskansliet, så tydligt som möjligt
            bör markera för dem som frågar och för riksdagen i dess helhet
            om det ligger några omedelbara ändringar på skrivbordet. I det
            här fallet gör det inte det.
          </note>
          <note type="speaker">
            Anf. 245 KENT CARLSSON (s):
          </note>
          <note>
            Herr talman! Jag konstaterar bara att den orättvisa som trots
            allt finns mellan idrottsföreningar och andra ideella organisationer
            kommer att bestå, och det är mycket synd.
          </note>
          <note>
            Överläggningen var härmed avslutad.
          </note>
          <note>
            46 § Svar på fråga 1991/92:256 om pensionstillskott
          </note>
          <note type="speaker">
            Anf. 246 Statsrådet BO KÖNBERG (fp):
          </note>
          <note>
            Herr talman! Barbro Sandberg har frågat mig om jag avser att
            ta initiativ till att även de som inte begärde undantagande men
            inte heller betalat sina avgifter skall få rätt till pensionstillskott.
          </note>
          <note>
            När ATP infördes år 1960 gavs möjligheten att ställa sig utanför
            ATP-försäkringen för inkomster av annat förvärvsarbete än anställning.
            Denna möjlighet avskaffades dock fr.o.m. år 1982 för alla som
            är födda senare än år 1923.
          </note>
          <note>
            Det fanns enligt pensionsberedningen år 1988 ca
          </note>
          <note>
            23 500 personer som inte betalat sina ATP-avgifter för inkomster
            av annat förvärvsarbete än anställning trots att de inte begärt
            något undantagande från ATP-försäkringen.
          </note>
          <note>
            Av denna grupp pensionärer finns ett mindre antal som inte har
            pensionstillskott och inte heller omfattas av de förbättringar
            som riksdagen beslutade om för de s.k.
          </note>
          <note>
            undantagandepensionärerna år 1990, dvs. i fjol.
          </note>
          <note>
            Dessa pensionärers situation prövas inom ramen för den kartläggning
            av pensionärernas levnadsvillkor som pågår och den KBT-översyn
            som sker och som senare under 1992 kommer att beredas inom socialdepartementet.
          </note>
          <note type="speaker">
            Anf. 247 BARBRO SANDBERG (fp):
          </note>
          <note>
            Herr talman! Jag tackar statsrådet för svaret. Jag kan konstatera
            att det är positivt till skillnad från det svar som jag fick av
            förutvarande socialministern Ingela Thalén, som inte ville vidta
            några åtgärder. Hon ansåg att hade man begärt undantagande var
            det inte mer med det.
          </note>
          <note>
            Jag hade självklart en baktanke med min fråga. Jag hoppades att
            jag skulle få ett positivt svar denna gång. Det tycker jag att
            jag trots allt har fått.
          </note>
          <note>
            Jag är övertygad om att Bo Könberg delar min uppfattning att
            även dessa gamla skall få sin existens tryggad så att de slipper
            ekonomiska bekymmer och får möjlighet att njuta litet av livet
            på sin ålders höst. Det är inte humant när människor som har arbetat
            hela sitt liv skall tvingas att arbeta även efter uppnådd pensionsålder
            för att över huvud taget kunna existera. Det finns exempel på
            människor som är över 80 år och har bara 2 500
          </note>
          <note>
            kr. i månaden i pension. Det kan de inte existera på.
          </note>
          <note>
            Vi vet även att dessa människor är mycket stolta.
          </note>
          <note>
            De har varit med om att bygga upp den välfärd som vi har i dag.
            De går inte till socialförvaltningen för att få socialbidrag,
            utan de sätter en ära i att klara sig själva. Därför fortsätter
            de att arbeta tills de stupar.
          </note>
          <note>
            Enligt de uppgifter som jag har lär det röra sig om ganska få
            personer. Att de skall få sitt pensionstillskott och sitt KBT
            låter positivt. Trots allt har de arbetat, men de har inte haft
            möjlighet att betala den avgift som de har blivit påförda. Jag
            hoppas att denna kartläggning inte skall ta alltför lång tid utan
            att de skall hinna få sitt pensionstillskott och sitt KBT.
          </note>
          <note type="speaker">
            Anf. 248 Statsrådet BO KÖNBERG (fp):
          </note>
          <note>
            Herr talman! För att ta det sista först vill jag säga att vi
            hoppas kunna klara själva kartläggningen till mitten av våren.
            Det är inte fråga om någon långhalning eller dragande i långbänk
            i den delen.
          </note>
          <note>
            Däremot vill jag ändå markera, som jag har sagt i mitt svar,
            att frågan skall ses över och att vi kommer att återkomma till
            den. Det innebär inget definitivt löfte om någon ändring på denna
            punkt. Jag kan ändå nämna att pensionsberedningen när den tog
            upp undantagandepensionärerna gjorde en bedömning av vad det skulle
            kosta att göra denna ändring för dem som inte har betalt sin avgift.
            Det handlar om kostnadsökningar på ca 60 milj.kr. Det rör sig
            alltså inte om helt obetydliga belopp.
          </note>
          <note type="speaker">
            Anf. 249 BARBRO SANDBERG (fp):
          </note>
          <note>
            Herr talman! Jag tycker inte att det skall vara så särskilt svårt
            att konstatera varför man inte har betalt. Det kan vara människor
            som har haft en rörelse, som inte har givit ett sådant överskott
            att de har haft möjlighet att betala och som är mycket gamla.
            Självklart tycker jag att de som av andra orsaker har underlåtit
            att betala sina avgifter får stå sitt kast. Jag hoppas ändå att
            just dessa mycket gamla människor skall få sitt pensionstillskott
            så att de slipper gå till socialförvaltningen.
          </note>
          <note type="speaker">
            Anf. 250 Statsrådet BO KÖNBERG (fp):
          </note>
          <note>
            Herr talman! Jag är inte fullt säker på att det går att utskilja
            dessa grupper från varandra. Jag tror att det i denna grupp finns
            även personer som hade kunnat betala sin avgift. Barbro Sandberg
            har som vanligt en mycket människovänlig utgångspunkt, när hon
            utgår från att det i samtliga fall skulle röra sig om människor
            som inte har haft denna möjlighet. Problemet med denna grupp är
            att det finns människor av båda typerna.
          </note>
          <note type="speaker">
            Anf. 251 BARBRO SANDBERG (fp):
          </note>
          <note>
            Herr talman! I den utredning som gjordes om undantagandepensionärerna
            framkom att vissa av dem hade en mycket god ekonomi. Förvisso
            finns det människor som har ordnat detta på egen hand.
          </note>
          <note>
            Jag hoppas att man när man gör denna kartläggning skall få fram
            just dem som inte har en god ekonomi.
          </note>
          <note>
            De kan inte vara så många. Där skulle man kunna åstadkomma en
            förbättring.
          </note>
          <note type="speaker">
            Anf. 252 Statsrådet BO KÖNBERG (fp):
          </note>
          <note>
            Herr talman! Den kartläggning som vi vidtar syftar till att undersöka
            vilka pensionärer i Sverige som har det sämst och vilka orsakerna
            härtill är. Vi skall ha det såsom underlag för förbättringar.
            När undantagandepensionärerna är avklarade, är det givet att den
            nu nämnda gruppen kommer att finnas med i denna genomgång.
          </note>
          <note>
            Överläggningen var härmed avslutad.
          </note>
          <note>
            47 § Svar på fråga 1991/92:262 om den psykiatriska vården
          </note>
          <note type="speaker">
            Anf. 253 Statsrådet BO KÖNBERG (fp):
          </note>
          <note>
            Herr talman! Göte Jonsson har frågat mig vilka planer regeringen
            har för att skapa flexibla, individanpassade lösningar inom den
            psykiatriska vården.
          </note>
          <note>
            Den pågående psykiatriutredningen (S 1989:01)
          </note>
          <note>
            har under sitt kartläggningsarbete visat på betydande brister
            vad gäller ansvarsförhållanden och organisation av service, stöd
            och vård till psykiskt störda personer. Utredningen har också
            nyligen i ett delbetänkande Stöd och samordning kring psykiskt
            störda -- ett kunskapsunderlag, SOU
          </note>
          <note>
            1991:88, redovisat en stödform som på ett bredare sätt söker
            hantera de nya förutsättningar satsningen på öppna vårdformer
            inom psykiatrin givit. Denna stödform har utvecklats och etablerats
            i länder som legat före oss i denna utveckling. Jag vill dock
            poängtera att psykiatriutredningen ännu inte tagit ställning till
            om och i vilken form en eventuell sådan stödfunktion bör införas
            i Sverige. Utredningen förväntas komma med sitt slutbetänkande
            vad gäller de vuxna psykiskt störda före utgången av juni månad
            1992.
          </note>
          <note>
            Mitt svar till Göte Jonsson blir därmed att regeringen i första
            hand avvaktar psykiatriutredningens förslag. Efter remissbehandling
            av utredningens slutbetänkande avser jag att föreslå regeringen
            att till riksdagen lägga fram en proposition om den psykiatriska
            vården.
          </note>
          <note>
            Jag vill också erinra om att det särskilda stimulansbidraget
            om 400 milj.kr för budgetåret
          </note>
          <note>
            1991/92 för att påskynda utvecklingen av gruppboende inom kommunerna
            och landstingen, som beslutades i samband med s.k. ÄDEL-
          </note>
          <note>
            reformen, även kan användas till gruppboende för psykiskt störda
            personer. Motsvarande bidrag avses utgå under de följande fyra
            budgetåren, varför sammanlagt 2 000 milj.kr. kommer att avsätts
            för detta ändamål.
          </note>
          <note type="speaker">
            Anf. 254 GÖTE JONSSON (m):
          </note>
          <note>
            Herr talman! Jag tackar statsrådet för svaret på min fråga. Orsaken
            till att jag ställde den är det faktum att väldigt många människor
            inom psykiatrin har det mycket svårt i dag. De skickas hem från
            s.k. institutioner eller från avdelningar vid psykiatriska kliniker.
            I väldigt många sammanhang skickas de hem till ingenting. Det
            är tyvärr ett faktum. Vi har sett många larmrapporter om detta,
            inte minst under den gångna sommaren och hösten.
          </note>
          <note>
            Jag är bekymrad över att vi i samband med en förändring av psykiatrin
            och även när det gäller omvårdnadsfrågorna i övrigt för närvarande
            avhänder oss nödvändiga vårdresurser inom ramen för enskilda sjukhem
            och inom ramen för sjukhem och omsorgshem i olika boendeformer.
            Jag skulle därför önska att statsrådet tog initiativ i en vidare
            mening och inte enbart hänvisar till psykiatriutredningen. 1992
            kommer att bli ett stragegiskt mycket viktigt år när det gäller
            omdaningen på dessa områden, bl.a. beroende på förändringarna
            inom ramen för ÄDEL-reformen i och med att vi får ett ändrat huvudmannaskap
            beträffande väsentliga delar av just dessa boendeformer.
          </note>
          <note>
            Det vore bra om statsrådet tog initiativ till att omedelbart
            se över möjligheterna att agera i detta skede. Vi får rapporter
            om t.ex. att avtal med enskilda sjukhem upphör i samband med ÄDEL-
          </note>
          <note>
            reformens förändringar. Detta är saker som sker just inom ramen
            för den osäkerhet som råder i dag.
          </note>
          <note>
            Det finns en stor risk för att patienterna och de svagaste grupperna
            drabbas i en sådan här förändringsprocess. Därför ser jag det
            som väldigt angeläget att vi skyndar långsammare när det gäller
            avinstitutionaliseringen. Vi har i dag ingen beredskap inom ramen
            för de öppna vårdformerna.
          </note>
          <note type="speaker">
            Anf. 255 Statsrådet BO KÖNBERG (fp):
          </note>
          <note>
            Herr talman! Göte Jonsson tar upp utomordentligt angelägna frågor.
            I ett läge där vi har tillsatt en statlig utredning, som just
            skall se över förhållandena och lämna underlag för vad vi skall
            göra, är det en rimlig hanteringsordning att utredningen får arbeta
            klart, om den inte har en mycket lång tidsplan framför sig. Nu
            har utredningen inte det. Vi har efter valet gjort vissa personförändringar
            i kommitténs ledning med anledning av valutslaget. Vi ville ha
            en ledning, som var hämtad från samma håll som den regeringen
            som framgick ur valutslaget. Ändå har man försäkrat mig att man
            kommer att bli klar till sommaren med dessa uppgifter.
          </note>
          <note>
            När det gäller förändringarna i samband med
          </note>
          <note>
            ÄDEL-reformen, som ju träder i kraft den 1
          </note>
          <note>
            januari 1992, har socialstyrelsen ett permanent uppföljningsuppdrag
            och kommer att följa utvecklingen. Sedan är det naturligtvis en
            uppgift för alla som arbetar i kommuner och landsting att se till
            att denna grupp människor får en så god omvårdnad och vård som
            möjligt.
          </note>
          <note type="speaker">
            Anf. 256 GÖTE JONSSON (m):
          </note>
          <note>
            Herr talman! Jag är medveten om dessa frågeställningar i samband
            med ÄDEL-reformens förändringar. Problemet, som jag ser det, är
            att vi fortfarande har signaler från detta hus och från den tidigare
            regeringen om att vi måste påskynda avinstitutionaliseringen.
            Vi moderater har under hela 1980-talet varnat för effekterna av
            en för snabb avinstitutionalisering. Tyvärr har vi fått rätt.
            Vi ser nu effekterna av att det har gått för snabbt och att vi
            inte har haft resurser att möta behoven av öppnare boendeformer.
            Därför borde statsrådet och regeringen se på förutsättningarna
            för de beslut som i detta hus har fattats beträffande avinstitutionaliseringen
            och studerna de följder som vi får genom detta förhållande. Jag
            är inte säker på att det är klokt att gå så långt som nuvarande
            beslut ger möjlighet till. Vi måste i stället göra en avstämning
            också när det gäller själva principen för avinstitutionaliseringen.
          </note>
          <note type="speaker">
            Anf. 257 Statsrådet BO KÖNBERG (fp):
          </note>
          <note>
            Herr talman! Om jag något går in på den större fråga som finns
            invävd i detta, nämligen frågan om den allmänna utvecklingen av
            psykiatrin i boendeformerna, vill jag gärna understryka att den
            utveckling som har skett och sker i riktning bort från de stora
            institutionerna är en i allt önskad utveckling. Det som då har
            brustit har att göra med att det inte har skett i den takten att
            man har kunnat skapa nya former. Jag tror att var och en som har
            haft möjlighet att komma i kontakt med äldre psykiatriska institutioner
            uppfattar de nya formerna såsom helt överlägsna.
          </note>
          <note>
            Huvudpunkten är det som Göte Jonsson tog upp i sin fråga, nämligen:
            Har man klarat av att åstadkomma nya former? Svaret är att det
            har skett på ett sätt som inte har varit tillfredställande. Jag
            vill dock markera att själva utvecklingen som sådan går åt rätt
            håll.
          </note>
          <note type="speaker">
            Anf. 258 GÖTE JONSSON (m):
          </note>
          <note>
            Herr talman! Jag delar statsrådets uppfattning när det gäller
            de stora institutionerna. Men tyvärr avvecklas i dag också mindre
            s.k. institutioner och sjukhem inom psykiatrin, där man faktiskt
            lever under väldigt familjära former. Man flyttar patienterna
            mot deras vilja in i nya boendeformer, s.k. gruppboende, som kanske
            egentligen ändå inte ger någon kvalitetsförbättring när det gäller
            den totala livsmiljön för patienterna. Vi har sett otaliga exempel
            på detta. Därför anser jag att man också måste se till grunderna
            för hur besluten har fattats.
          </note>
          <note>
            När det gäller de stora institutionerna delar jag helt statsrådets
            uppfattning. Vi skall givetvis inte gå tillbaka till den formen
            av institutionsboende.
          </note>
          <note>
            Till sist vill jag fråga: När tror statsrådet att det kommer
            ett förslag från psykiatriutredningen på denna punkt? Jag är mycket
            bekymrad och oroad över vad som kommer att hända under 1992.
          </note>
          <note type="speaker">
            Anf. 259 Statsrådet BO KÖNBERG (fp):
          </note>
          <note>
            Herr talman! Med den tidsplan som finns för psykiatriutredningen
            är min bedömning att riksdagen bör kunna fatta beslut under vårterminen
          </note>
          <note>
            1993.
          </note>
          <note>
            Överläggningen var härmed avslutad.
          </note>
          <note>
            48 § Svar på fråga 1991/92:270 om familjebidragen till värnpliktiga
          </note>
          <note>
            Anf. 260 Försvarsminister ANDERS BJÖRCK
          </note>
          <note>
            (m):
          </note>
          <note>
            Herr talman! Gudrun Schyman har frågat mig om regeringen kommer
            att presentera ett förslag som undanröjer diskrimineringen av
            homosexuella samboende vid bidragsgivning inom totalförsvaret.
          </note>
          <note>
            Samtidigt med att lagen (1991:1488) om handläggning av vissa
            ersättningar till den som tjänstgör inom totalförsvaret utfärdades
            beslutade regeringen en förordning med bestämmelser om familjebidrag.
            Både lagen och familjebidragsförordningen (1991:1492) träder i
            kraft den 1 januari 1992.
          </note>
          <note>
            I familjebidragsförordningen sägs att bestämmelserna om maka
            i förordningen också gäller för make och för person som den tjänstepliktige
            lever tillsammans med under äktenskapsliknande förhållanden. I
            förordningen görs alltså ingen skillnad mellan homosexuella sambor
            och heterosexuella sambor.
          </note>
          <note>
            Då Gudrun Schyman, som framställt frågan, anmält att hon var
            förhindrad att närvara vid sammanträdet, medgav andre vice talmannen
            att
          </note>
          <note>
            Jan Jennehag i stället fick delta i överläggningen.
          </note>
          <note type="speaker">
            Anf. 261 JAN JENNEHAG (v):
          </note>
          <note>
            Herr talman! Jag tackar försvarsministern för svaret. Det är
            glädjande att höra att försvarsministern uppenbarligen anser att
            äktenskapsliknande förhållanden också skall inkludera homosexuella
            sambor. Frågan är bara om den gängse uppfattningen att äktenskapsliknande
            förhållanden bara skall gälla heterosexuella förhållanden är undanröjd
            i och med detta uttalande i en frågedebatt.
          </note>
          <note>
            Det hade varit välgörande att i formuleringen i förordningen
            få detta klargjort, så att det inte hade rått något tvivel inför
            framtiden. Då är min följdfråga till försvarsministern: Är försvarsministern
            beredd att göra texten i förordningen tydligare än den är i dag,
            så att det klart framgår att också homosexuella sambor inkluderas
            i familjebidragsförordningen?
          </note>
          <note>
            Anf. 262 Försvarsminister ANDERS BJÖRCK
          </note>
          <note>
            (m):
          </note>
          <note>
            Herr talman! Jag har redogjort för innebörden i de bestämmelser
            som kommer att träda kraft vid årsskiftet. Sedan ankommer det
            på riksförsäkringsverket att utfärda anvisningar om hur bestämmelserna
            skall tolkas. På den punkten finns det anledning att vänta och
            se hur riksförsäkringsverket agerar.
          </note>
          <note type="speaker">
            Anf. 263 JAN JENNEHAG (v):
          </note>
          <note>
            Herr talman! Jag tycker att regeringens uttalanden i fall av
            den här typen bör vara så tydliga att beröda myndigheter inte
            skall behöva tveka om saken, och att regeringen inte heller skall
            vänta och se hur myndigheten kommer att tolka det som regeringen
            har uttalat. Det vore bra om frågan redan från början hade varit
            tydlig.
          </note>
          <note>
            Läget är nu som det är, texten är skriven och förordningen träder
            i kraft den 1 januari.
          </note>
          <note>
            Anvisningarna kommer, och i det stycket får vi se vad myndigheten
            kommer att göra. Jag utgår ifrån att om man särskiljer homosexuella
            sambor, kommer regeringen att agera.
          </note>
          <note>
            Anf. 264 Försvarsminister ANDERS BJÖRCK
          </note>
          <note>
            (m):
          </note>
          <note>
            Herr talman! Ännu har varken lagen eller familjebidragsförordningen
            trätt i kraft.
          </note>
          <note>
            Ikraftträdandet sker vid årsskiftet. Det finns därför anledning
            att något avvakta hur det hela kommer att fungera.
          </note>
          <note>
            Det är inte alldeles enkelt att utfärda anvisningar på det här
            området. Det måste röra sig om vissa former av relationer som
            kan beskrivas som varaktiga och av viss karaktär. Detta är en
            mycket grannlaga uppgift, herr talman. Det är därför rimligt att
            berörd fackmyndighet får göra en bedömning.
          </note>
          <note type="speaker">
            Anf. 265 JAN JENNEHAG (v):
          </note>
          <note>
            Herr talman! När det gäller relationers varaktighet och karaktär,
            menar jag att det i det här fallet inte är fråga om huruvida det
            är ett heterosexuellt förhållande eller ett homosexuellt förhållande.
            Det är det som är knäckfrågan.
          </note>
          <note>
            Jag tycker att försvarsministern har missat tillfället att vara
            mycket tydlig. Det som kan bli myndigheternas reaktion lämnar
            fortfarande utrymme för att äktenskapsliknande förhållanden bara
            skall gälla heterosexuella förhållanden.
          </note>
          <note>
            Anf. 266 Försvarsminister ANDERS BJÖRCK
          </note>
          <note>
            (m):
          </note>
          <note>
            Herr talman! Som jag sade är detta inte alldeles enkelt. Det
            kan knappast vara försvarsdepartementets uppgift att göra tolkningar
            på ett område som ju rör en hel del andra departement än just
            försvarsdepartementet.
          </note>
          <note>
            Jag har ändå upplyst om att lagstiftningen och den förordning
            som nu skall träda i kraft inte gör någon skillnad mellan homosexuella
            förhållanden och heterosexuella förhållanden. Det ankommer på
            vederbörande fackmyndighet att utfärda anvisningar. Jag tycker
            att det är en rimligt handläggningsordning. Vi får hoppas att
            detta löses på ett tillfredsställande sätt, i annat fall finns
            det självfallet anledning att återkomma i frågan.
          </note>
          <note type="speaker">
            Anf. 267 JAN JENNEHAG (v):
          </note>
          <note>
            Herr talman! Jag noterar med tillfredsställelse den avslutande
            meningen om att det kan finnas anledning att återkomma, om homosexuella
            sambor och heterosexuella sambor inte jämställs i familjebidragsförordningen.
          </note>
          <note>
            Överläggningen var härmed avslutad.
          </note>
          <note>
            49 § Svar på fråga 1991/92:237 om reglerna för fastighetstaxering
          </note>
          <note type="speaker">
            Anf. 268 Statsrådet BO LUNDGREN (m):
          </note>
          <note>
            Herr talman! Rune Thorén har frågat mig vad jag ämnar vidta för
            åtgärd för att de regler som avsetts gälla bostadshus med tomtmark
            på jordbruksfastighet också skall tillämpas vid fastighetstaxeringen.
          </note>
          <note>
            Först vill jag göra ett klarläggande.
          </note>
          <note>
            Rune Thorén anger i sin fråga att hus och tomtmark på jordbruksfastighet
            enligt reglerna vid fastighetstaxeringen skall brytas ut och taxeras
            på likvärdigt sätt som övriga villafastigheter. Detta är dock
            en sanning med modifikation. Småhuset med tillhörande tomtmark
            skall ofta ingå i lantbruksenheten. Detta gäller om huset ligger
            i anslutning till lantbruksenhet som omfattar minst 5
          </note>
          <note>
            hektar produktiv mark och huset behövs som bostad i lantbruket.
            Det är således först efter en prövning av om dessa förutsättningar
            är för handen som ett småhus eventuellt bryts ut från lantbruksenheten
            för att värderas som egen taxeringsenhet.
          </note>
          <note>
            Rune Thorén redovisar i ett exempel två bostadshus som i storleks-
            och standardhänseende är ungefär likvärdiga men som åsatts olika
            taxeringsvärden.
          </note>
          <note>
            Det ena huset är en vanlig villa, det andra är beläget på en
            jordbruksfastighet. Bostadshuset på jordbruksfastigheten uppges
            ha ett 120 000 kr.
          </note>
          <note>
            högre taxeringsvärde. Jag förmodar att värdet på det sistnämnda
            huset endast är en preliminär beräkning, eftersom lantbrukstaxeringen
            sker först nästa år.
          </note>
          <note>
            Taxeringsvärdet på jordbruksfastigheten har varit oförändrat
            sedan föregående allmänna fastighetstaxering som skedde år 1981,
            dvs. för snart tolv år sedan, såvida inte särskild fastighetstaxering
            skett. Justeringar har däremot skett för hyreshusen och småhusen
            år 1988 resp. år
          </note>
          <note>
            1990. När nu även lantbruken taxeras nästa år har således samtliga
            fastighetskategorier värderats enligt det nya systemet.
          </note>
          <note>
            Den skillnad i taxeringsvärde som kan förväntas för husen i Rune
            Thoréns exempel torde främst beror på att värderingen görs vid
            olika tidpunkter i den uppdelade fastighetstaxeringen. För de
            vanliga småhusen ligger prisnivån år 1988 till grund för taxeringsvärdena,
            och för småhus på lantbruksenheter är det prisnivån år 1990 som
            är avgörande. Principiellt är det i övrigt ingen skillnad i värderingen
            mellan småhus inom resp. utanför lantbruksenheter.
          </note>
          <note>
            Som jag har nämnt i annat sammanhang kommer bostadsbeskattningen
            att tas upp i samband med att vissa utredningsförslag läggs fram
            under nästa år.
          </note>
          <note>
            Det kan då finnas anledning att också beröra effekterna av de
            olika värderingstidpunkterna vid fastighetstaxeringen.
          </note>
          <note type="speaker">
            Anf. 269 RUNE THORÉN (c):
          </note>
          <note>
            Herr talman! Jag tackar för svaret. Anledningen till min fråga
            är att det finns en oro och att man upplever det som att det fastställs
            olika taxeringsvärden.
          </note>
          <note>
            Jag har nu fått statsrådets svar. Jag noterar särskilt att statsrådet
            poängterar att det inte skall vara någon skillnad mellan värdering
            av småhus, och att statsrådet är beredd att, i samband med de
            utredningsförslag som kommer att läggas fram, beröra effekterna
            av de olika värderingstidpunkterna vid fastighetstaxeringen.
          </note>
          <note>
            Jag har på den här korta tiden inte hunnit att se om det finns
            flera orsaker eller om det är på det sättet som statsrådet påpekade.
            Är det så, är jag fullt nöjd med svaret.
          </note>
          <note type="speaker">
            Anf. 270 Statsrådet BO LUNDGREN (m):
          </note>
          <note>
            Herr talman! Enligt de bedömningar som vi har kunnat göra är
            det dessa faktorer som har skapat problemet. Vi tänker, som sagt,
            följa frågan.
          </note>
          <note>
            Överläggningen var härmed avslutad.
          </note>
          <note>
            50 § Svar på fråga 1991/92:257 om kostnaderna för drift och underhåll
            av slott m.m.
          </note>
          <note type="speaker">
            Anf. 271 Statsrådet BO LUNDGREN (m):
          </note>
          <note>
            Herr talman! Gustaf von Essen har frågat mig om regeringen avser
            att återinföra avdragsrätten för kostnader för drift och underhåll
            av kulturhistoriskt värdefulla herrgårdar och slott.
          </note>
          <note>
            I regeringens proposition Skattepolitik för tillväxt
          </note>
          <note>
            (prop. 1991/92:60) lämnas förslag på skatteområdet för att stimulera
            små- och nyföretagandet.
          </note>
          <note>
            Förslaget innebär viktiga förbättringar för ägare till jordbruksfastigheter
            med herrgårdsbyggnader.
          </note>
          <note>
            Regeringen har i propositionen aviserat ytterligare förändringar
            för att främja företagandet. I
          </note>
          <note>
            samband med det arbetet kommer även de problem som Gustaf von
            Essen tagit upp att behandlas. Det är angeläget att dessa frågor
            får en lösning. En väg är att återinföra avdragsrätten för kostnader
            för drift och underhåll. Även andra lösningar kan finnas för att
            förbättra villkoren för dessa byggnader.
          </note>
          <note type="speaker">
            Anf. 272 GUSTAF VON ESSEN (m):
          </note>
          <note>
            Herr talman! Jag vill varmt tacka statsrådet Bo
          </note>
          <note>
            Lundgren för svaret, som jag tycker är mycket positivt och hoppingivande.
          </note>
          <note>
            Underhåll och drift av herrgårdar och slott kostar ofta pengar,
            inte bara 150 -- 500 000 kr., en kostnad som numera skall betalas
            med beskattade pengar.
          </note>
          <note>
            På sikt är detta naturligtvis en orimlighet, såväl ekonomiskt
            för dessa ägare/brukare som långsiktigt för den kulturhistoriska
            utvecklingen.
          </note>
          <note>
            Det synsätt som nu råder är felaktigt. Man betraktar dessa huvudbyggnader
            enbart som en privatbostad. Så är ju inte fallet, utan dessa byggnader
            är någonting mera än bara en privatbostad. Därför borde man ta
            hänsyn till detta när man utformar skattereglerna. I det här fallet
            har man olyckligt hamnat mellan två stolar i samband med den stora
            skattereformen.
          </note>
          <note>
            Svaret ger mig en anledning att tolka statsrådet så, att man
            i fortsättningen kan förvänta sig att dessa byggnader skall betraktas
            som näringsfastigheter, och inte som privatbostäder.
          </note>
          <note type="speaker">
            Anf. 273 Statsrådet BO LUNDGREN (m):
          </note>
          <note>
            Herr talman! Det finns i och för sig ingen anledning att övertolka
            det som jag säger. Det sätt på vilket man betraktar fastigheterna
            kan diskuteras. Det viktiga är ju att de kulturminnesmärken som
            finns kan bevaras och skötas på ett rimligt sätt. Det är därför
            som frågan om drift och underhåll måste hanteras. Själv ser jag
            många fördelar med att följa den väg som har anvisats bl.a. av
            den utredning som har lagt fram sitt förslag. Det finns en del
            praktiska och tekniska problem i det sammanhanget. Som
          </note>
          <note>
            Gustav von Essen säkert är medveten om bereds frågan för närvarande
            i regeringkansliet. Jag hoppas att så snart som möjligt kunna
            få fram en lösning av problemet.
          </note>
          <note type="speaker">
            Anf. 274 GUSTAF VON ESSEN (m):
          </note>
          <note>
            Herr talman! Jag har ingenting mer att tillägga. Jag tycker att
            svaret var mycket positivt. De personer som är ägare/brukare av
            sådana kulturfastigheter som vi nu talar om har stora förväntningar
            på att det så småningom skall bli en förbättring.
          </note>
          <note>
            Överläggningen var härmed avslutad.
          </note>
          <note>
            51 § Svar på fråga 1991/92:266 om avskaffande av den s.k. flyttskatten
          </note>
          <note type="speaker">
            Anf. 275 Statsrådet BO LUNDGREN (m):
          </note>
          <note>
            Herr talman! Oskar Lindkvist har frågat mig när riksdagen kommer
            att föreläggas ett förslag om
          </note>
          <note>
            ''flyttskattens'' avskaffande.
          </note>
          <note>
            Jag har i olika sammanhang sagt att det är regeringens ambition
            att undanröja reavinsbeskattningen vid bostadsbyten, den s.k.
          </note>
          <note>
            flyttskatten. Frågan om när en sådan lagstiftning skulle kunna
            träda i kraft diskuterades för en tid sedan i pressen. Med anledning
            av de spekulationer som då förekom framhöll jag i ett uttalande
            i slutet av oktober att frågan är tekniskt komplicerad och att
            ett underlag för regeringens ställningstagande inte kan föreligga
            förrän tidigast under våren 1992.
          </note>
          <note>
            Jag framhöll vidare att ett beslut i frågan givetvis måste ses
            mot bakgrund av den statsfinansiella situationen som för närvarande
            gör det nödvändigt att prioritera direkt tillväxtbefrämjande skattesänkningar.
            Jag påpekade avslutningsvis att det inte är möjligt att slopa
            ''flyttskatten'' för inkomståret 1992.
          </note>
          <note>
            Jag har i dag inte anledning att göra någon annan bedömning,
            och det är därför heller inte möjligt att besvara frågan om när
            riksdagen kommer att förläggas ett förslag i ämnet.
          </note>
          <note type="speaker">
            Anf. 276 OSKAR LINDKVIST (s):
          </note>
          <note>
            Herr talman! Jag tackar statsrådet Bo Lundgren för svaret på
            min fråga. Orsaken till att jag ställde frågan var att moderaterna
            och Bo Lundgren på vårkanten 1991 mycket energiskt drev frågan
            om att lösa problemet med flyttskatten.
          </note>
          <note>
            Enligt riksdagsprotokollet poängterade då Bo
          </note>
          <note>
            Lundgren att flyttskatten var destruktiv, att den drabbade barnfamiljer,
            att den drabbade människor som måste byta bostad i samband med
            byte av arbete och att flyttskatten var en orättvisa som måste
            elimineras. Valrörelsen kännetecknades i mycket stora drag av
            att moderaterna hade en framförhållning när det gällde att lösa
            problem i det svenska samhället. En av uppgifterna var alltså
            att lösa frågan om flyttskatten.
          </note>
          <note>
            Det som nu är kvar av dessa mycket stolta deklarationer är ju
            att statsrådet Lundgren, om jag uppfattade svaret rätt, nu inte
            kan ge något besked, vare sig om det kommer något förslag om en
            flyttskatt eller -- om tanken att lösa frågan finns kvar -- när
            ett sådant förslag skall föreläggas riksdagen. Det enda vi får
            veta är att det inte heller kommer något förslag under 1992. Det
            är då självklart att parterna på bostadsmarknaden, framför allt
            de som är beroende av ett besked, undrar vad moderaternas löfte
            om att lösa frågan om flyttskatten var värt.
          </note>
          <note type="speaker">
            Anf. 277 Statsrådet BO LUNDGREN (m):
          </note>
          <note>
            Herr talman! När jag läste den fråga som Oskar
          </note>
          <note>
            Lindkvist ställde till mig blev jag glad. Jag märkte att Oskar
            Lindkvist agerade på ett sätt som vore han moderat -- det var
            kanske ett olycksfall i arbetet. Det gläder mig att Oskar Lindkvist
            enligt frågan tydligen anser att man bör slopa flyttskatten.
          </note>
          <note>
            Det fanns tidigare en uppskovsmöjlighet som undanröjdes av den
            socialdemokratiska regeringen med hjälp av den majoritet i riksdagen
            som man skapade för detta åtagande. Då uppstod de problem som
            vi pekade på i valrörelsen. Vi har ambitionen att göra en förändring,
            men man skall inte införa det gamla uppskovsförfarandet, eftersom
            reavinstskattesystemet nu mera är något annorlunda. Det finns
            två olika regler som kan användas i sammanhanget. Det gäller då
            att man ser till att få fram ett förslag som är tekniskt gångbart,
            som fungerar tillfredsställande och som ger åsyftat resultat och
            att man självfallet, eftersom socialdemokraterna dessutom ställde
            till med ett mycket stort budgetunderskott, ser till att väga
            detta mot det utrymme som kan finnas vid den prioritering som
            måste göras med besvärliga statsfinanser som följd. Det som jag
            har sagt är att jag inte ser några möjligheter att genomföra en
            sådan förändring under inkomståret 1992.
          </note>
          <note type="speaker">
            Anf. 278 OSKAR LINDKVIST (s):
          </note>
          <note>
            Herr talman! Det är på det sättet, statsrådet Bo
          </note>
          <note>
            Lundgren, att jag i dag står här som företrädare för dem som
            har trott att moderaterna skulle lösa en fråga, i detta fall frågan
            om flyttskatten. Det är ju ingen hemlighet att det gavs vissa
            förväntningar om att moderaterna skulle ha ett förslag som också
            retroaktivt skulle gälla för 1991. Det är inte heller någon hemlighet
            att socialdemokraterna och moderaterna hade olika meningar i denna
            fråga. Vi såg nämligen mycket stora svårigheter när det gällde
            att lösa frågan om flyttsskatten. Men eftersom ni drev frågan
            och trodde att ni hade en lösning fanns det vissa förväntningar
            om att det skulle vara just Bo Lundgren i egenskap av statsråd
            som skulle genomföra denna uppgift. Och jag talar på uppdrag av
            de väljare som trodde att ni skulle lösa frågan om flyttskatten.
          </note>
          <note type="speaker">
            Anf. 279 Statsrådet BO LUNDGREN (m):
          </note>
          <note>
            Herr talman! Det är klart att det är trevligt om
          </note>
          <note>
            Oskar Lindkvist påtar sig rollen att företräda de väljare som
            vill driva en annan skattepolitik än den som han själv stod för
            i valrörelsen. Oskar
          </note>
          <note>
            Lindkvist röstade nämligen här i riksdagen för att man skulle
            ta bort den uppskovsmöjlighet som gjorde att vi inte hade någon
            flyttskatt. Det var ju
          </note>
          <note>
            Oskar Lindkvist som såg till att öka bostadsbeskattningen totalt.
            Och effekterna av detta har vi sett på hyresnivåer och annat.
            Det är
          </note>
          <note>
            Oskar Lindkvist som har drivit en bostadspolitik som har lett
            till kraftigt stegrade byggkostnader och därmed kapitalslöseri
            i Sverige. Denne Oskar
          </note>
          <note>
            Lindkvist har nu ändrat uppfattning helt, och det gläder mig.
          </note>
          <note>
            Jag kan till Oskar Lindkvist säga att de förväntningar människor
            har på att jag som ansvarig ansvara för skattefrågor i regeringskansliet
            skall lösa detta problem kommer jag också att kunna motsvara.
          </note>
          <note type="speaker">
            Anf. 280 OSKAR LINDKVIST (s):
          </note>
          <note>
            Herr talman! Det är ett litet arv från Bo Lundgrens tid i moderata
            ungdomsförbundet att han går in i en debatt med diverse beskyllningar
            mot sin motståndare och det parti som motståndaren företräder.
          </note>
          <note>
            Vi har inte fört en dålig bostadspolitik. Vi har fört en bra
            bostadspolitik. Men vi har inte haft någon lösning på frågan om
            flyttskatten. Men ni hade en lösning av denna fråga. Därför anser
            jag att det är riktigare att man kräver av er att ni nu löser
            denna fråga.
          </note>
          <note>
            Svaret säger ju ingenting. Det finns inte ett enda ord, en enda
            mening eller ett enda stycke som ger förväntningar om att ni tänker
            infria de löften som ni gav i valrörelsen. Ni lurar massor av
            människor som har avstått från att lösa sin bostadsfråga, just
            därför att ni har lovat att göra det.
          </note>
          <note type="speaker">
            Anf. 281 Statsrådet BO LUNDGREN (m):
          </note>
          <note>
            Herr talman! Det är viktigt att komma ihåg att vi tidigare hade
            ett system med uppskovsrätt. Detta system avskaffades av Oskar
            Lindkvist och andra socialdemokrater. Det fanns i det dåvarande
            systemet en möjlighet som avskaffades. Med det nya system som
            nu finns gäller det att plocka fram en tekniskt hållbar lösning.
            Det kommer vi också att göra. Min ambition är att slopa flyttskatten.
            Om
          </note>
          <note>
            Oskar Lindkvist har samma ambition tycker jag att det är bra.
            Då får vi en bred majoritet för ett sådant förslag också i riksdagens
            kammare.
          </note>
          <note>
            Socialdemokraternas tidigare historik på detta område är inte
            särskilt lysande.
          </note>
          <note>
            Det är naturligtvis rimligt att man i detta sammanhang också
            ser på den bostadspolitik som ni har fört och konstaterar att
            den har kostat svenska folket väldigt mycket i form av regleringar
            och annat som har höjt byggkostnaderna mer än nödvändigt. Man
            betalar ju även bostadssubventionerna, som har ökat explosionsartat,
            genom skattsedeln.
          </note>
          <note type="speaker">
            Anf. 282 OSKAR LINDKVIST (s):
          </note>
          <note>
            Herr talman! Vi kommer inte längre i denna debatt. Slutsatsen
            är att det som Bo Lundgren sade den 19 mars 1991 i riksdagen var
            att allt det som var förknippat med flyttskatten skulle bort.
            Systemet skulle ändras, och det skulle läggas fram förslag.
          </note>
          <note>
            Det var litet tekniskt komplicerat, men moderaternas uppfattning
            var ändå att denna fråga skulle lösas.
          </note>
          <note>
            Nu sitter moderaterna i regeringen. Nu är det massor av människor
            som trodde att ni skulle lösa denna fråga. Vi har tvivlat på att
            ni skulle ha möjlighet att göra det, och vi fick rätt.
          </note>
          <note>
            Jag ställde denna fråga därför att man faktiskt skall hålla sina
            löften till dem som man har gett förväntningar i valrörelsen.
            Och ni är alltså skyldiga massor av människor ett besked. Och
            beskedet i dag är alltså helt negativt rakt igenom.
          </note>
          <note type="speaker">
            Anf. 283 Statsrådet BO LUNDGREN (m):
          </note>
          <note>
            Herr talman! Det besked som jag ger nu och som jag har gett tidigare
            och som utgår från mina uttalanden såväl i mars i riksdagen som
            i andra sammanhang är att ambitionen är att flyttskatten skall
            slopas. Det som socialdemokraterna har genomfört innebar däremot
            att man fick en flyttskatt som gällde tvärs igenom.
          </note>
          <note>
            Överläggningen var härmed avslutad.
          </note>
          <note>
            52 § Svar på fråga 1991/92:267 om bostadsfinansieringen
          </note>
          <note type="speaker">
            Anf. 284 Statsrådet BO LUNDGREN (m):
          </note>
          <note>
            Herr talman! Oskar Lindkvist har frågat mig om regeringen avser
            att förelägga riksdagen förslag om att de av riksdagen i december
            beslutade reglerna om bostadsfinansieringen skall gälla både år
            1992
          </note>
          <note>
            och år 1993.
          </note>
          <note>
            Bakgrunden till frågan är Oskar Lindkvists farhåga att riksdagen
            i december 1992, liksom i december
          </note>
          <note>
            1991, kommer att fatta beslut som skall träda i kraft ca 14 dagar
            efter beslutet.
          </note>
          <note>
            Jag kan hålla med om att den tidsram som regeringen har satt
            för att utarbeta ett nytt system är snäv. Det är dock nödvändigt
            att snabbt ta ställning till den omläggning av bostadsfinansieringen
            som måste genomföras under 1990-talet för att även bostadssektorn
            skall kunna bidra till en ekonomisk utveckling som ger tillväxt,
            full sysselsättning och stabila priser. Den hittillsvarande bostadsfinansieringen
            har motverkat sparande, spätt på byggkostnadsutvecklingen och
            avskärmat hushållen från effekterna av nödvändiga ekonomisk-politiska
            åtgärder.
          </note>
          <note>
            Arbetet med omläggningen kommer mot denna bakgrund att bedrivas
            mycket skyndsamt, och jag räknar med att huvudlinjerna i ett nytt
            finansieringssystem skall kunna presenteras redan om några månader.
          </note>
          <note type="speaker">
            Anf. 285 OSKAR LINDKVIST (s):
          </note>
          <note>
            Herr talman! Jag tackar för svaret på min fråga. Nu är vi inne
            på en av de mest centrala frågor när det gäller bostadsfinansieringen.
          </note>
          <note>
            Den 13 december 1990 fattade riksdagen ett beslut om räntelån.
            Det skulle träda i kraft den 1 januari
          </note>
          <note>
            1992. Man hade alltså drygt ett år på sig att projektera för
            en ny bostadsfinansiering. Och det hade pågått en lång debatt
            dessförinnan. Parterna på marknaden, inkl. arkitekter, projektörer,
            byggare och naturligtvis även jobbare, var inställda på att finansieringsfrågan
            var ordnad.
          </note>
          <note>
            Nu har den nya regeringen både i sin regeringsförklaring och
            i en proposition sagt att räntebidragen skall finnas även i fortsättningen.
          </note>
          <note>
            Men problemet är att det gäller för 1992. Helt plötsligt har
            vi alltså fått ett läge som innebär att vi i stället för att ha
            en långsiktig finansieringsplanering har en ettårig planering
            framför oss. Och det värsta är att inte ens Bo Lundgren i sitt
            svar kan ge besked om vad regeringen skall göra för 1993. Det
            är alltså vad som gäller nu, och det går rykten om att det skall
            tillsättas en utredningsman, men det står ingenting om detta i
            svaret. Om så skall ske skall det ju också göras en utredning,
            och förslaget skall gå ut på remiss. Jag räknar med att man kan
            få en debatt om detta i riksdagen tidigast hösten 1992.
          </note>
          <note>
            Det är alltså vad parterna på arbetsmarknaden har att rätta sig
            efter. Och jag måste säga, Bo
          </note>
          <note>
            Lundgren, att det kanske är svårt att regera, vad vet jag, men
            så illa som den regering som har tillträtt efter valet den 15
            september har hanterat bostadsmarknaden har icke någonsin någon
            regering gjort tidigare.
          </note>
          <note type="speaker">
            Anf. 286 Statsrådet BO LUNDGREN (m):
          </note>
          <note>
            Herr talman! Oskar Lindkvist är uppenbarligen litet grälsjuk
            så här på kvällskvisten, och det kan väl lätt bli så när man så
            att säga har förlorat makten och hela härligheten.
          </note>
          <note>
            Det som är viktigt för den nya regeringen är att försöka lösa
            alla de problem på olika områden som socialdemokraterna har orsakat
            genom sin reglerings- och planeringsekonomi, exempelvis på bostadsområdet.
            Den kraftiga regleringen och den kontinuerliga och växande subventioneringen
            har bl.a. lett till att marknaden inte fungerar tillfredsställande.
            Det har lett till kraftiga hyreshöjningar, därför att socialdemokraterna
            inte har kunnat fullfölja sin politik. Det har lett till att byggkostnaderna
            stiger kraftigt. Under åren 1987--
          </note>
          <note>
            1989 steg byggkostnaderna med 40 %.
          </note>
          <note>
            Konsumentprisindex ökade under samma tid med
          </note>
          <note>
            18 %. Byggkostnaderna steg alltså med mer än dubbelt så mycket.
          </note>
          <note>
            Det är nödvändigt att bryta denna utveckling.
          </note>
          <note>
            Räntelånesystemet är i dag inte hållbart. Den debatten har förts
            tidigare, och det finns inte någon anledning att upprepa den.
            Då måste regeringen se till att snabbt få fram ett alternativt
            system. Det är också mot denna bakgrund som vi kommer att presentera
            riktlinjerna inom några månader. Det är det besked som Oskar Lindkvist
            för närvarande kan få.
          </note>
          <note type="speaker">
            Anf. 287 OSKAR LINDKVIST (s):
          </note>
          <note>
            Herr talman! Jag måste fråga Bo Lundgren om det är sant eller
            inte att regeringen kommer att tillsätta en utredningsman med
            uppdrag att lämna fram ett förslag om en ny bostadsfinansiering.
            Det är nämligen sagt att det är regeringens avsikt, men det står
            alltså ingenting i svaret om det. Det kan vara bra att få veta
            om regeringen verkligen har denna tanke.
          </note>
          <note>
            Sedan skulle jag, som gammal och erfaren bostadspolitiker, önska
            att vi får ett bostadsfinansieringssystem som har en mer långsiktig
            framförhållning. Det går inte att driva en bostadspolitik med
            en ettårig försörjning finansiellt. Därför är också bostadsbyggandet
            på väg nedåt mycket kraftigt, en hög arbetslöshet är i vardande,
            och vi kommer under 1992 att få en bostadsmarknad som kanske kommer
            att halveras.
          </note>
          <note>
            Ansvaret för detta ligger naturligtvis på regeringen.
          </note>
          <note type="speaker">
            Anf. 288 Statsrådet BO LUNDGREN (m):
          </note>
          <note>
            Herr talman! En erfaren bostadspolitiker är ju
          </note>
          <note>
            Oskar Lindkvist. Man kan nog säga att han i ganska stor utsträckning
            är en av dem som står bakom den totalt misslyckade bostadspolitik
            som har bedrivits i Sverige och som har lett till de problem som
            jag angav i mitt förra inlägg.
          </note>
          <note>
            Det är alldeles riktigt att vi måste ha en långsiktig bostadspolitik.
            Men den måste också bygga på ett riktigt underlag. Bostadspolitiken
            måste också vara av ett sådant slag att man löser de problem som
          </note>
          <note>
            Oskar Lindkvist och hans partikolleger har skapat.
          </note>
          <note>
            En sådan politik kommer vi att föra. Vi kommer att redovisa riktlinjerna
            inom några månader.
          </note>
          <note type="speaker">
            Anf. 289 OSKAR LINDKVIST (s):
          </note>
          <note>
            Herr talman! Bo Lundgren envisas med att tala om den misslyckade
            socialdemokratiska bostadspolitiken. Jag tycker att vi har en
            mycket fin bostadsmarknad i Sverige. Vi har kvalitativt sett och
            även kostnadsmässigt kanske de bästa bostäderna i världen. Vi
            har ett stort bostadsbyggande i Sverige, vi har haft en hög sysselsättning,
            och vi har ett enormt bostadskunnande både på företagarhåll och
            när det gäller sysselsättningen. Det tror jag att de allra flesta
            är mycket stolta över. Och jag är mycket stolt över den socialdemokratiska
            bostadspolitiken.
          </note>
          <note>
            Det sätt på vilket Bo Lundgren betygsätter bostadspolitiken har
            jag hört tusen gånger, och det blir inte bättre för det. Det är
            bara en massa svepskäl.
          </note>
          <note>
            Svaret från Bo Lundgren innebär bara att det kan komma någonting
            före 1992, men det finns inget långsiktigt, och det finns inga
            förväntningar om att ni är intresserade av en långsiktig bostadsfinansiering.
            Det är hela sanningen.
          </note>
          <note type="speaker">
            Anf. 290 Statsrådet BO LUNDGREN (m):
          </note>
          <note>
            Herr talman! Tvärtom sade jag att det är viktigt att vi nu presenterar
            något som är långsiktigt hållbart.
          </note>
          <note>
            Det var uppenbarligen inte Oskar Lindkvists bostadspolitik. Låt
            mig ge mig ett exempel.
          </note>
          <note>
            En politik som har lett till att byggkostnaderna --
          </note>
          <note>
            som vi alla måste betala, direkt genom hyran eller indirekt genom
            skattsedeln -- steg med 40 % under åren 1987--1989, medan konsumentprisindex
            steg med 18 %, är Oskar Lindkvist ansvarig för. Och det är det
            som jag och regeringen i dess helhet måste rätta till. Det kommer
            vi också att göra.
          </note>
          <note type="speaker">
            Anf. 291 OSKAR LINDKVIST (s):
          </note>
          <note>
            Herr talman! Det är riktigt att bostadskostnaderna steg under
            en socialdemokratisk ledning. Om de förslag som moderaterna i
            motioner har framfört i riksdagen hade fått påverka kostnadsutvecklingen
            på bostadsmarknaden skulle kostnaderna ha stigit ännu mer. Inte
            bara kostnaderna skulle ha stigit mer, utan framför allt skulle
            det ha blivit mycket dyrare för konsumenterna att bo i de moderata
            lägenheterna. Och vad människor kommer att få uppleva under 1992
            är helt enkelt att allting kommer att bli dyrare. Och detta kommer
            att ske samtidigt med ett kraftigt minskat bostadsbyggande och
            en mycket kraftigt ökad arbetslöshet. Det är Bo
          </note>
          <note>
            Lundgrens bostadspolitik. Men ännu finns det inga antydningar
            om att det skall komma någonting annat än ett förslag våren 1992
            om en ny bostadsfinasiering. Men vad sker 1993 och 1994? Ni kommer
            kanske att sitta kvar hela mandatperioden.
          </note>
          <note type="speaker">
            Anf. 292 Statsrådet BO LUNDGREN (m):
          </note>
          <note>
            Herr talman! Om man får tro det tidigare statsrådet Odd Engström
            kommer vi att sitta kvar ännu längre, och det vore till fördel
            för Sverige.
          </note>
          <note>
            Noteras bör emellertid att bostadskostnaderna, som jag inte talade
            om, är beroende av byggkostnaderna, finansieringskostnader i form
            av ränta på det upplånade kapitalet och olika driftskostnader.
            Det är de tre stora komponenterna.
          </note>
          <note>
            När det gäller byggkostnaderna påvisade jag att de steg väsentligt
            snabbare än konsumentprisindex.
          </note>
          <note>
            Det beror på regleringssystemet och den subventionspolitik som
            socialdemokraterna har fört, och detta måste betalas av alla.
          </note>
          <note>
            När det gäller kapitalkostnadsdelen har socialdemokraternas politik
            lett till en hög inflation och ett ränteläge som är alltför högt.
            Därmed stiger även kapitalkostnaderna.
          </note>
          <note>
            Genom att föra en ekonomisk politik som kan hålla bostadskostnaderna
            och ränteläget nere och som också håller nere underhållskostnaderna
            och som en följd av detta driftskostnaderna kommer vi givetvis
            att ha lägre bostadskostnader. Det Oskar
          </note>
          <note>
            Lindkvist har åstadkommit är alltså högre bostadskostnader totalt
            sett, oavsett om de betalas genom skattsedeln eller direkt i hyran,
            än vad som vore nödvändigt. Ni har kostat medborgarna mycket pengar.
          </note>
          <note type="speaker">
            Anf. 293 OSKAR LINDKVIST (s):
          </note>
          <note>
            Herr talman! Den här sången har jag hört sjungas förr. Men faktum
            är att den svenska bostadsmarknaden står i särklass vid alla jämförelser.
            Det sociala inslaget på bostadsmarknaden i Sverige ligger före
            förhållandena i alla andra jämförbara länder. Det skulle ha varit
            avsevärt sämre om moderaterna i högre grad hade fått påverka bostadspolitiken.
          </note>
          <note>
            Ni talar om det negativa i den socialdemokratiska bostadspolitiken,
            och ni tror att ni är beredda och har förmågan att skapa en bättre
            bostadspolitik. Ni är i färd med att göra det. Ni är i färd med
            att dra ner bostadsbyggandet. Ni är i färd med att skapa den största
            arbetslösheten inom byggsektorn sedan andra världskrigets slut,
            t.o.m. en större arbetslöshet sammanlagt än vad den borgerliga
            regeringen lämnade efter sig 1982 när den fick lämna regeringsmakten.
            Detta är ungefär vad som sker nu under en borgerlig ledning.
          </note>
          <note type="speaker">
            Anf. 294 Statsrådet BO LUNDGREN (m):
          </note>
          <note>
            Herr talman! Den byggnedgång som vi har i dag påbörjades som
            en följd av den ekonomiska kris som den socialdemokratiska ekonomiska
            politiken har lett in landet i. Det är ett utflöde av detta. Det
            är någonting som vi naturligtvis får hantera. Vi gör det bl.a.
            genom stora infrastruktursatsningar och arbetsmarknadsstöd i övriga
            sammanhang. Det är viktigt att göra det.
          </note>
          <note>
            Hade vi kunnat begränsa exempelvis byggkostnaderna och andra
            kostnader som är nedplöjda i de bostäder som vi har i Sverige
            i dag, hade vi haft resurser för att mer kunna satsa på de svaga
            grupperna. Genom det slöseri som er bostadspolitik innebar har
            vi haft sämre möjligheter att vidta andra åtgärder.
          </note>
          <note type="speaker">
            Anf. 295 OSKAR LINDKVIST (s):
          </note>
          <note>
            Herr talman! Nu är faktiskt statsrådet Bo
          </note>
          <note>
            Lundgren ute på hal is. Bara för ett år sedan byggde vi över
            60 000 lägenheter. Vi har haft ett ganska omfattande bostadsbyggande
            även under 1991. Det stora raset på bostadsbyggandet kommer som
            inledningen till det första hela arbetsåret för den borgerliga
            regeringen. Det är parat med en mycket stor arbetslöshet. Folk
            kommer mycket snart att få tillfälle att göra jämförelser mellan
            en socialdemokratisk och en borgerlig bostadspolitik.
          </note>
          <note>
            När vi nu talar om vad det kostar och att det har kostat mycket
            pengar är det faktiskt så, att på fråga efter fråga där det har
            varit en social markering i bostadspolitiken har socialdemokraterna
            tagit ansvar för det sociala inslaget. Våra huvudmotståndare har
            varit moderata samlingspartiet.
          </note>
          <note type="speaker">
            Anf. 296 Statsrådet BO LUNDGREN (m):
          </note>
          <note>
            Herr talman! Byggutvecklingen i Sverige är uppenbarlgt beroende
            av den allmänekonomiska utvecklingen och var resurserna totalt
            sett finns. Vi är inne i ett år då den socialdemokratiska ekonomiska
            politiken har skapat en negativ tillväxt; våra samlade resurser
            minskar. Detta är den avgörande orsaken till våra problem på arbetsmarknaden.
          </note>
          <note>
            Sedan finns det mycket annat som berör bostadspolitiken och som
            vi har tagit upp i tidigare repliker, så jag avstår från ytterligare
            kommentarer.
          </note>
          <note type="speaker">
            Anf. 297 OSKAR LINDKVIST (s):
          </note>
          <note>
            Herr talman! Då kan jag avslutningsvis konstatera att vi alltså
            har helt olika meningar om vad som har skett när det gäller bostadspolitiken.
            Vi har säkert också delade meningar om vad som kommer att ske
            inom bostadspolitiken i framtiden. Nu har vi ett år framför oss
            av räntebidrag i stället för räntelån. Nu vet vi inte vad som
            kommer ske under 1993. Vi vet inte heller vad som skall ske 1994.
            Och då utgår jag från den dåliga lösningen att den nuvarande regeringen
            skall sitta kvar hela mandatperioden.
          </note>
          <note>
            Jag delar alltså inte Odd Engströms uppfattning att det skulle
            vara välgörande för oss att ha en borgerlig regering som leder
            den svenska politiken.
          </note>
          <note>
            Dessutom får vi nästan varenda dag siffror om arbetslöshetsutvecklingen.
            Hela byggbranschen är i gungning. Jag tycker faktiskt att Bo Lundgren
            skulle erkänna att det är svagt att inte kunna tala om hur man
            skall ha det med bostadsfinansieringen de närmaste tre åren.
          </note>
          <note>
            Överläggningen var härmed avslutad.
          </note>
          <note>
            53 § Svar på fråga 1991/92:273 om befrielse från fordonsskatt
            för elbilar
          </note>
          <note type="speaker">
            Anf. 298 Statsrådet BO LUNDGREN (m):
          </note>
          <note>
            Herr talman! Rune Thorén har frågat mig om regeringen avser att
            låta ägare till elbilar slippa betala fordonsskatt under viss
            tid.
          </note>
          <note>
            Under senare år har flera skattelättnader införts för eldrivna
            fordon. Sedan 1982 gäller således att försäljningsskatten för
            eldrivna fordon beräknas på fordonets vikt utan batterier. 1986
            slopades kilometerskatten helt för eldrivna fordon. Det miljöklassystem
            för nya fordon som riksdagen fattat beslut om skall träda i kraft
            den 1 juli 1992
          </note>
          <note>
            innebär att försäljningsskatten för batteridrivna fordon alltid
            skall beräknas efter reglerna för miljöklass 1, dvs. den mest
            förmånliga klassen.
          </note>
          <note>
            Jag vill också erinra om att kraftfulla satsningar för närvarande
            görs för att understödja utvecklandet av ny miljöanpassad fordonsteknik.
            Enligt min mening är detta mer betydelsefullt än ytterligare eventuella
            särregler på skatteområdet för eldfordonen. Jag är därför inte
            nu beredd att föreslå ändrade skatteregler.
          </note>
          <note type="speaker">
            Anf. 299 RUNE THORÉN (c):
          </note>
          <note>
            Herr talman! Jag ber att få tacka för svaret, däremot kanske
            inte för innehållet, även om jag tycker att statsrådet betonar
            ordet ''nu'' i sitt svar.
          </note>
          <note>
            Jag skulle välvilligt kunna tolka det som så att ett förslag
            ändå kan komma.
          </note>
          <note>
            När folk skall välja elbil -- jag tänker i första hand inte så
            mycket på privatpersoner utan på små firmor, serviceföretag i
            våra storstäder, budbilar och bilar för mindre varutransporter
            -- är det prisskillnaden som avgör. Ju mer man kan få ner priset
            på bilen inkl. fordonsskatten, desto mer gångbar blir den. Jag
            skulle misstänka att den tyska regeringen resonerade på det sättet
            när man tog bort -- såvitt jag förstår tänker man i alla fall
            göra så -- fordonsskatten för de första fem åren.
          </note>
          <note>
            Tyskarna har precis som vi en bekymmersam situation inte minst
            i sina storstäder när det gäller luftföroreningarna.
          </note>
          <note>
            Jag funderade om jag skulle ställa den här frågan till miljöministern
            eller till skatteministern. Jag tänkte börja med skatteministern,
            för jag tycker att detta framför allt för våra storstäder kan
            ha en effekt. Man är tvungen att ha sådana här morötter och vidta
            sådana här åtgärder om det skall ge något resultat.
          </note>
          <note type="speaker">
            Anf. 300 Statsrådet BO LUNDGREN (m):
          </note>
          <note>
            Herr talman! Varje rimlig åtgärd som vi kan vidta för att förbättra
            miljön i olika avseenden är naturligtvis någonting som är värt
            att göra. När det gäller trafiksituationen vet vi alla att den
            är problematiskt. Vi har stora avgasproblem och annat, bortsett
            från trafikträngseln som också finns där. Därför har jag redovisat
            ett antal beslut som riksdagen har fattat för att förbättra situationen
            konkurrensmässigt just för eldrivna fordon. Man får se detta i
            relation till det skatteuttag som görs totalt. Det har inte funnits
            några särregler alls, såvitt jag vet, i Tyskland. Nu genomförs
            en förändring på fordonskattesidan, en förändring som, såvitt
            jag kan bedöma, är blygsammare än den förändring som vi genomför
            i Sverige i förhållande till den totala kostnaden för att driva
            fordonet.
          </note>
          <note>
            Jag tycker att det är viktigt att göra sådana här satsningar,
            och jag tycker att det är allt viktigare att göra dem genom en
            utveckling som innebär att vi får en miljöanpassad fordonsteknik.
          </note>
          <note type="speaker">
            Anf. 301 RUNE THORÉN (c):
          </note>
          <note>
            Herr talman! Jag tror att statsrådet och jag kan vara överens
            om att man bör göra både och. Jag vill inte förlänga debatten
            mer i kväll, och jag fortsätter att tolka ordet ''nu'' i statsrådets
            svar välvilligt. Jag räknar med att regeringen kommer att vidta
            åtgärder även på det här området.
          </note>
          <note>
            Överläggningen var härmed avslutad.
          </note>
          <note>
            54 § Svar på fråga 1991/92:219 om hoten från svavelutsläppen
            från Kolahalvön
          </note>
          <note>
            Anf. 302 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Hugo Bergdahl har frågat mig vilka åtgärder regeringen
            avser vidta för att avvärja hoten mot miljön i Sverige med anledning
            av de omfattande svavelutsläppen på Kolahalvön.
          </note>
          <note>
            I anslutning till Ronnebykonferensen 1990 bildades en gemensam
            arbetsgrupp för Finland, Norge och
          </note>
          <note>
            Sverige med uppgift att klarlägga förutsättningarna för nordisk
            medverkan i ett projekt som syftar till att så långt som möjligt
            minska utsläppen av svavel, tungmetaller m.m. från de sovjetiska
            nickelsmältverken på Kolahalvön. Arbetsgruppen har haft till särskild
            uppgift att titta på möjliga finansieringslösningar.
          </note>
          <note>
            Sverige har deltagit aktivt i den nordiska arbetsgruppen, eftersom
            vi liksom de andra nordiska länderna har ett starkt miljöpolitiskt
            intresse av att projektet kommer till stånd.
          </note>
          <note>
            Arbetsgruppen har dels utarbetat vissa principer för finansieringen
            av projektet, dels ett utkast till protokoll, vilket är tänkt
            att undertecknas av de fyra berörda regeringarna. Dessa förslag
            överlämnades till sovjetiska vederbörande i
          </note>
          <note>
            Moskva i november 1990.
          </note>
          <note>
            Ombyggnaden av de två aktuella smältverken har ursprungligen
            beräknats kosta ca 2,5 miljarder finska mark. De norska och finländska
            regeringarna har preliminärt ställt i utsikt särskilda biståndsmedel
            för att underlätta genomförandet av projektet.
          </note>
          <note>
            För svenskt vidkommande har
          </note>
          <note>
            Exportkreditnämnden beslutat om en utfästelse för
          </note>
          <note>
            AB Svensk Exportkredits särskilda miljöram, vilken på svensk
            sida är tänkt att utnyttjas för projektet. Vår andel i projektet
            förutses bli mindre än de finländska och norska insatserna.
          </note>
          <note>
            Projektet har försenats i olika omgångar. Trots upprepade kontakter
            från nordisk sida föreligger ännu inte några substantiella sovjetiska
            reaktioner på de nordiska föreslagen rörande finansiering och
            regeringsprotokoll. Genomförandet av projektet underlättas inte
            av de nu rådande oklarheterna rörande ansvarsfördelningen i Moskva
            mellan centralmakten och Ryssland.
          </note>
          <note>
            Den ekonomiska situationen i Ryssland och den ryska/sovjetiska
            kreditvärdigheten har som bekant kraftigt försämrats under senare
            tid. Detta kan givetvis påverka möjligheterna att i slutändan
            ordna finansieringen av projektet. Vi avser emellertid självklart
            att fortsätta arbeta aktivt, både i det nordiska samarbetet och
            i våra bilaterala kontakter, för att projektet skall komma till
            stånd i syfte att lösa de mycket allvarliga miljöproblem som förorsakas
            av utsläppen på Kolahalvön.
          </note>
          <note type="speaker">
            Anf. 303 HUGO BERGDAHL (fp):
          </note>
          <note>
            Herr talman! Jag tackar miljöministern för svaret på min fråga.
            Jag behöver inte upprepa den beskrivning som jag har gjort som
            bakgrund till min fråga, där jag i inledningen redovisar hur situationen
            är inom Nordkalottenområdet när det gäller miljöpåverkan från
            industrin på den sovjetiska sidan.
          </note>
          <note>
            Jag tycker att miljöministerns svar i vissa delar var mycket
            intressant och positivt. Där beskrivs vilka insatser som har gjorts
            hittills och vilka problemen är. Jag vill ändock betona att det
            är en mycket svår situation och att vi bör vara pådrivande i denna
            fråga. Det är inte bara Finland och Norge som drabbas, utan situationen
            berör enligt min uppfattning också stora delar av nordöstra Sverige.
          </note>
          <note>
            Jag har förståelse för den politiska villervalla som finns i
            den fjärde nation som är involverad.
          </note>
          <note>
            Jag vill mot denna bakgrund och för att miljöministern skall
            kunna beskriva vad vi gör på det här området fråga: Vilka kunskaper
            har vi i dag här i Sverige om den påverkan som de omfattande svavelutsläppen
            från Kolahalvön har på det svenska skogsbeståndet och hela den
            känsliga miljön i våra vida vildmarker i norr? Det gäller inte
            bara skogarna utan också sjöar, vattendrag, bärmarker, fiskevatten
            och annat. Jag skulle gärna vilja ha svar från miljöministern
            på min fråga.
          </note>
          <note>
            Anf. 304 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Det finns kartläggningar som visar att det just
            i de delar av Sverige som Hugo Bergdahl nämnde finns det en tendens
            till ökad påverkan.
          </note>
          <note>
            Utsläppen kommer med stor sannolikhet just från
          </note>
          <note>
            Kolahalvön, från de stora industrikomplexen som finns där. Däremot
            är det alltid svårt att exakt isolera dem till just det området.
            En rimlig hypotes är dock att mycket av de påkänningar som vi
            har i nordöstra och norra Sverige har sitt ursprung just i
          </note>
          <note>
            Kolahalvöns elände. För det är naturligtvis en stor skandal,
            en katastrof kan man säga, på Kolahalvön.
          </note>
          <note>
            Jag vill gärna säga att jag tycker att det är bra att den tidigare
            regeringen tog upp diskussioner om dessa frågor med Finland och
            Norge. Men det räcker alltså inte, och det är det som är problemet.
          </note>
          <note>
            Vi måste alltså mer tydligt kräva saker av
          </note>
          <note>
            Ryssland -- jag tror att det i framtiden kommer att vara så att
            det är Ryska rådsrepubliken som det handlar om mer än om Sovjetunionen.
          </note>
          <note type="speaker">
            Anf. 305 HUGO BERGDAHL (fp):
          </note>
          <note>
            Herr talman! Jag håller med miljöministern om att detta inte
            endast är en katastrof för de tre nordiska länder som är berörda
            av utvecklingen. Det är t.o.m. en stor skandal att vi, som enligt
            mitt sätt att se sköter vår miljö på ett hyggligt sätt genom att
            göra insatser som kostar mycket pengar, har en granne som sköter
            sig så illa som har skett här.
          </note>
          <note>
            I Finland har skogforskningsinstitutet i Rovaniemi gjort stora
            insatser för att bilda sig en uppfattning om vad som har hänt
            och kommer att hända i framtiden om man inte gör insatser i fråga
            om det ryska näringslivet i detta område. I Norge har den s.k.
            tusensjöarsundersökningen gjort grundliga utredningar och värderingar
            av hur miljön har påverkats av dessa utsläpp. Med detta vill jag
            konstatera att problemen är stora när det gäller att från svensk
            sida bevaka utvecklingen.
          </note>
          <note>
            Anf. 306 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Jag bara konstaterar att skadeverkningarna är utom
            allt tvivel, som jag sade i mitt tidigare inlägg.
          </note>
          <note type="speaker">
            Anf. 307 HUGO BERGDAHL (fp):
          </note>
          <note>
            Herr talman! Jag vill till sist konstatera att jag har inte bara
            miljöministern här, utan även den nordiske samarbetsministern.
            Detta är en ypperlig fråga för statsrådet att ta upp i Nordiska
            rådet. Jag hoppas att vi tillsammans kan lösa dessa problem.
          </note>
          <note>
            Jag uppskattar de insatser som statsrådet har redovisat här,
            som det tydligen skall arbetas vidare med.
          </note>
          <note>
            Anf. 308 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Jag vill gärna bekräfta att jag avser att ta upp
            detta i Nordiska ministerrådet, när miljöministrarna träffas.
            Det är lämpligt att göra detta i slutet av januari, då vi har
            nästa möte.
          </note>
          <note type="speaker">
            Anf. 309 HUGO BERGDAHL (fp):
          </note>
          <note>
            Herr talman! Jag vill tacka så mycket för den senaste redovisningen.
          </note>
          <note>
            Överläggningen var härmed avslutad.
          </note>
          <note>
            55 § Svar på fråga 1991/92:268 om ekokommunprojektet
          </note>
          <note>
            Anf. 310 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Annika Åhnberg har frågat mig om regeringen avser
            vidta åtgärder för att säkra ekokommunprojektets möjligheter att
            utvecklas.
          </note>
          <note>
            Jag stöder fullt ut ekokommunprojektets allmänna synsätt på kretsloppstänkande.
            Utvecklingen av samhället mot resursflöden i slutna kretslopp,
            där resurser återanvänds i stället för att engångsartiklar kastas
            på soptippen utgör en förutsättning för hälsa och välstånd.
          </note>
          <note>
            Regeringen har uppmärksammat denna för framtiden centrala fråga
            i regeringsförklaringen, med orden ''inriktningen (på miljöpolitiken)
            skall vara att avfall kan återföras till naturens kretslopp, återvinnas
            eller återanvändas''.
          </note>
          <note>
            Miljövårdsberedningen följer ekokommunprojektets arbete, och
            beredningen bedriver sedan våren 1991 ett projekt med arbetsnamnet
            ''grön stad''. Med ''grön stad'' avses en stad eller kommun som
            låter kretsloppstänkande och helhetssyn genomsyra alla kommunala
            aktiviteter och beslut redan på planeringsstadiet. Syftet med
            projektet är bl.a. att söka efter goda förebilder och sprida information
            i samhället om dessa. Projektet skall också, genom att följa ett
            antal kommuner, identifiera hinder som kräver statliga åtgärder
            och ingripanden. Detta arbete fortsätter.
          </note>
          <note>
            Vad beträffar regeringens finansiella stöd till det s.k. ekokommunprojektet
            utgick i mitten av 1980-
          </note>
          <note>
            talet bidrag till ekokommunprojektet i Övertorneå från dåvarande
            miljö- och energidepartementet.
          </note>
          <note>
            Därefter har den statliga delen av projektets finansiering skett
            via glesbygdsdelegationen.
          </note>
          <note>
            I en skrivelse från elva s.k. ekokommuner som inkom till miljödepartementet
            för ca två veckor sedan nämns att de deltagande kommunerna för
            närvarande färdigställer handlingsprogram som visar hur förändringsarbetet
            skall bedrivas under den närmaste treårsperioden. Även frågan
            om finansiering behandlas i skrivelsen.
          </note>
          <note>
            Ekokommunprojektets arbete är viktigt, och en av de centrala
            frågorna handlar om hur gällande lagstiftning och myndighetsorganisation
            kan utformas för att främja ett kretsloppstänkande i kommunerna.
          </note>
          <note>
            Arbetet med upprättande av ett handlingsprogram måste dock färdigställas,
            och skrivelsen från kommunerna är under beredning inom regeringskansliet.
            Därför är jag för närvarande ej beredd att ge besked i frågan.
          </note>
          <note type="speaker">
            Anf. 311 ANNIKA ÅHNBERG (v):
          </note>
          <note>
            Herr talman! Jag tackar för svaret på min fråga.
          </note>
          <note>
            Det är naturligtvis mycket glädjande att miljöministern i ord
            är beredd att ge sitt stöd till ekokommunprojektet. Men det vore
            självfallet ännu mer glädjande om detta stöd övergick från att
            vara ett stöd i ord till att också bli ett stöd i handling.
          </note>
          <note>
            Mot bakgrund av att regeringen i sin regeringsförklaring utpekade
            miljön som ett av fyra prioriterade områden tycker jag att det
            så här i slutet av året finns anledning att ställa frågan vad
            det blev av den prioriteringen. På en lång rad andra områden har
            regeringen visat betydligt större handlingskraft och kommit till
            riksdagen med propositioner, som visserligen har varit dåligt
            underbyggda och ganska hafsiga. Man har krävt riksdagens beslut
            i en lång rad frågor. När det gäller miljön har det inte blivit
            något mer än de stolta deklarationerna i regeringsförklaringen.
            Det är hög tid att man börjar fundera över hur det i praktiken
            skall gå till att förverkliga de ambitionerna. Då är detta med
            kretsloppstänkande, som regeringen också har talat om, mycket
            viktigt.
          </note>
          <note>
            Ekokommunprojektet handlar precis om det.
          </note>
          <note>
            När man studerar vilka hinder som finns för att ett samhälle
            skall fungera inom de ekologiska ramarna visar det sig att sådant
            arbete ofta måste bedrivas över olika sektorsgränser. Det handlar
            om kommunal nivå, länsstyrelser, om att bryta gränser mellan t.ex.
            miljöarbete, planeringsarbete, trafik och energi, osv. Allt detta
            gör att det blir svårt att hitta finansieringsmöjligheter inom
            de givna ramarna. Dessa projekt håller sig inte i de strukturer
            som vi har skapat för vår samhällsplanering och vårt politiska
            arbete. Just därför är det så viktigt att man får de ekonomiska
            resurserna att gå vidare med detta projekt.
          </note>
          <note>
            Ekokommunerna i Sverige har sagt att det för det fortsatta arbetet
            under tre år behövs i storleksordningen 20 milj.kr. Det är, mot
            bakgrund av vilka problem det handlar om och hur viktiga dessa
            åtgärder är, inte något oöverstigligt belopp, särskilt inte för
            en regering som tycker att detta är mycket viktigt.
          </note>
          <note>
            Anf. 312 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Jag märker att Annika Åhnberg inte deltar i budgetförhandlingarna.
            Bortsett från det vill jag gärna tacka för den vänlighet som ligger
            i
          </note>
          <note>
            Annika Åhnbergs uttryckssätt. Jag som miljöminister, i den regering
            som jag representerar, skall, på grundval av den regeringsförklaring
            som finns, efter ett par månader klara av att införa kretsloppstänkande
            i Sverige. Jag tror att Annika
          </note>
          <note>
            Åhnberg och jag är överens om att det kommer att ta ett antal
            decennier. Men det är viktigt att man är konsekvent i tänkande
            och handlande.
          </note>
          <note>
            Jag tycker i och för sig att ekokommunprojektet är en fråga som
            inte bara angår miljövårdsberedningen. Där fortsätter arbetet
            med dessa frågor. När jag fick denna skrivelse under ögonen konstaterade
            jag att de berörda elva kommunerna som står bakom den har legat
            i otakt med händelseutvecklingen något. Det hade varit bra om
            skrivelsen hade kommit tidigare och hunnit beredas, så att den
            hade kommit in i budgetprocessen. Så var inte fallet. Jag är naturligtvis
            beredd att se vad vi kan göra också i denna situation.
          </note>
          <note>
            Jag tackar ännu en gång Annika Åhnberg för hennes förtröstan
            och förtroende för mig som miljöminister att kunna uträtta allting
            omedelbart.
          </note>
          <note type="speaker">
            Anf. 313 ANNIKA ÅHNBERG (v):
          </note>
          <note>
            Herr talman! Jag beklagar naturligtvis djupt att jag inte deltar
            i arbetet med budgetprocessen. Jag skulle inget högre önska. Men
            miljöministern gör det, och just därför tycker jag att det är
            viktigt att ställa denna fråga i budgetsammanhang. Nu antyder
            miljöministern i sitt senaste inlägg att det är för sent att hantera
            ekokommunprojektet i den nu pågående budgetprocessen. Det inger
            mig stora farhågor. När allt kommer omkring kanske de vackra orden
            i regeringsförklaringen över huvud taget inte motsvaras av någon
            ambition att genomföra dem i handling. Det är beklagligt. Jag
            har svårt att se hur man skall kunna förverkliga detta i så fall.
          </note>
          <note>
            Jag har inte ens tänkt tanken att regeringen skulle kunna göra
            detta på några månader. Men man måste börja med att ta de första
            stegen. Att se till att ekokommunprojektet har goda möjligheter
            att överleva och arbeta vidare är en av de mycket bra förutsättningar
            som vi via regering och riksdag kan skapa för att komma någonvart
            i detta arbete.
          </note>
          <note>
            Stödet i riksdagen är stort. Under förra mandatperioden ställde
            sig alla partier bakom ett fortsatt stöd.
          </note>
          <note>
            Anf. 314 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Jag känner mycket väl till bakgrunden, vad riksdagen
            har sagt i bl.a.
          </note>
          <note>
            bostadsutskottets betänkande 1990/91:BoU12. Det krävs för en
            mer långsiktig utveckling av detta arbete ett handlingsprogram
            för dessa kommuner, så många som möjligt. Det är utifrån det som
            vi skall handla.
          </note>
          <note type="speaker">
            Anf. 315 ANNIKA ÅHNBERG (v):
          </note>
          <note>
            Herr talman! Jag tolkar det som att regeringen, eftersom den
            tydligen inte har haft tid eller prioriterat frågan om ett ekonomiskt
            stöd till ekokommunprojektet i budgetarbetet, kommer att välkomna
            att det från riksdagen framförs motioner som ställer dessa krav.
            Jag utgår också från att regeringen hoppas att riksdagen skall
            ställa sig bakom ett beviljande av ekonomiska resurser för detta
            oerhört angelägna projekt.
          </note>
          <note>
            Överläggningen var härmed avslutad.
          </note>
          <note>
            56 § Svar på fråga 1991/92:269 om högsvavliga restoljor
          </note>
          <note>
            Anf. 316 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Bengt Hurtig har frågat mig om regeringen har någon
            plan för hur man skall förfara med högsvavliga restoljor från
            svenska raffinaderier ifall de, på grund av förhöjda krav inom
            EG, inte längre skulle kunna säljas till EG-
          </note>
          <note>
            länder.
          </note>
          <note>
            Sverige har relativt långtgående restriktioner beträffande svavelhalten
            i oljor. I Sverige infördes också den 1 januari 1991 en skatt
            på svavel i olja.
          </note>
          <note>
            Syftet med dessa åtgärder är givetvis att minska svavelnedfallet
            och därmed minska försurningen av mark och vatten.
          </note>
          <note>
            Inom EG är kraven på svavelinnehållet i olja än så länge inte
            lika långtgående som i Sverige. Det är dock min förhoppning att
            stränga krav skall komma också i EG-länderna, eftersom svavelutsläppen
            i dessa länder drabbar även Sverige och därmed bidrar till försurningen
            i vårt område, precis som våra utsläpp bidrar till försurningen
            i områden utanför vårt land.
          </note>
          <note>
            Skärpta krav på svavel i oljor kommer givetvis att ställa alla
            raffinaderier, som säljer till de länder som inför sådana krav,
            i en ny situation. Det är inte regeringens sak att planera för
            hur raffinaderierna skall hantera en sådan förändrad marknadssituation.
            Raffinaderierna är givetvis själva bäst skickade att hitta de
            adekvata lösningarna. En möjlighet kan vara att investera i avsvavlingsanläggningar.
          </note>
          <note>
            Även andra alternativ kan vara möjliga. Oljorna kan t.ex. användas
            i anläggningar med långt driven rökgasrening. En annan teknik
            är att genom förgasning av bränsle, t.ex. restoljor, avskilja
            svavel och andra föroreningar. De renade gaserna kan sedan användas
            såväl för energiproduktion som i industriella processer.
          </note>
          <note type="speaker">
            Anf. 317 BENGT HURTIG (v):
          </note>
          <note>
            Herr talman! Jag får tacka för svaret. Även jag kan känna en
            viss uppskattning av den sista meningen i svaret, där miljöministern
            säger att de renade gaserna kan användas såväl för energiproduktion
            som i industriella processer.
          </note>
          <note>
            Ett problem som inte nämns i svaret är koldioxidutsläppen. Där
            är debatten ganska het.
          </note>
          <note>
            Krav reses och beslut fattas inom EG-området om just avgifter
            för koldioxidutsläpp. Om vi skulle låta de renade gaserna från
            restoljor ersätta t.ex.
          </note>
          <note>
            kärnkraftsenergi kommer vi i själva verket att öka koldioxidutsläppen
            i landet betydligt. Det vore rimligt att försöka använda de förgasade
            oljorna till att ersätta det industriella kol som vi använder
            i olika industriprocesser. Det industriella kolet har hittills
            varit befriat från olika skatter, därför att man har velat hålla
            marknadsförutsättningarna öppna.
          </note>
          <note>
            Forskare runt om i världen varnar nu för de ökade koldioxidutsläppen
            och vill ha större restriktivitet.
          </note>
          <note>
            Regeringen har överblick och borde kunna sätta upp de spelregler
            som är nödvändiga för att på sikt också minska koldioxidutsläppen.
            Därför håller jag inte med miljöministern när han säger att det
            är raffinaderierna själva som skall hitta de adekvata lösningarna.
            Regeringen borde ha möjlighet att ta initiativ.
          </note>
          <note>
            Anf. 318 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Jag utgår från att vi är överens om det beslut som
            vi har fattat i detta avseende i riksdagen.
          </note>
          <note>
            Vi har i Sverige beslutat om en avgift som egentligen är en skatt
            på just koldioxid. Jag har under de senaste månaderna haft anledning
            att träffa en del av mina kolleger i andra länder och representanter
            för internationella organisationer.
          </note>
          <note>
            Jag noterar att det finns en viss avundsjuka över att vi har
            kunnat ta det steget. På andra håll är det betydligt trögare.
            Skall man internationellt få någon effekt krävs det att många
            ställer upp. Det är också därför som energiöverenskommelsen har
            tillkommit. En klimatstrategi utgör en del i denna och finns med
            bland de beslut som riksdagen fattade i juni och som vi åtminstone
            i huvudsak var överens om, i varje fall de fördragslutande partierna.
          </note>
          <note>
            Detta är en bra början, men det utgör inte något slut, utan just
            en början. Jag är övertygad om att vi även i framtiden måste göra
            mer för att komma till rätta med koldioxidproblematiken både med
            morötter, dvs. stimulanser, och med piskan, dvs.
          </note>
          <note>
            skatter och avgifter. Men det viktiga är att förebygga problemen
            genom hushållning, sparande och effektivisering. Det är en av
            grundpelarna i den träffade energiöverenskommelsen och det av
            riksdagen därefter fattade energibeslutet.
          </note>
          <note type="speaker">
            Anf. 319 BENGT HURTIG (v):
          </note>
          <note>
            Herr talman! Som jag har förstått det hela har just det industriella
            kolet, som står för bortåt en tiondel av koldioxidutsläppen i
            Sverige, undantagits från beskattning just därför att industrin
            inte skulle drabbas. Det har naturligtvis minskat intresset för
            att man inom industrin skulle söka andra lösningar av energiproblemen.
          </note>
          <note>
            Anf. 320 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Det jag talade om i min kommentar var energiråvarorna.
            Jag skall villigt erkänna att jag åtminstone inte under senare
            tid har fördjupat mig i ämnet industrikol. Det ligger, som frågeställaren
            också anger, litet grand på ett annat bord. Men finns här en substitutionsmöjlighet
            är det självfallet en intressant fråga att ytterligare fördjupa
            sig i.
          </note>
          <note type="speaker">
            Anf. 321 BENGT HURTIG (v):
          </note>
          <note>
            Herr talman! Detta är ytterligare en positiv signal, och den
            har jag noterat. Vi kommer att följa denna utveckling.
          </note>
          <note>
            Överläggningen var härmed avslutad.
          </note>
          <note>
            57 § Svar på fråga 1991/92:271 om Blaikfjällets naturreservat
          </note>
          <note>
            Anf. 322 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! John Andersson har frågat statsrådet
          </note>
          <note>
            Thurdin om frågorna om ersättningsanspråken m.m. för Blaikfjällets
            naturreservat föranleder regeringen att vidta några åtgärder.
            Arbetet i regeringen är så fördelat att jag skall besvara frågan.
          </note>
          <note>
            Genom beslut den 25 februari 1991 beslutade länsstyrelsen att
            utvidga Blaikfjällets naturreservat så att även enskild mark på
            Blaikfjället ingår i naturreservatet. Beslutet har överklagats
            till regeringen av ett 50-tal markägare. Detta ärende bereds för
            närvarande i regeringskansliet.
          </note>
          <note>
            Innan frågan om inrättandet av Blaikfjällets naturreservat avgjorts
            blir ersättningsfrågan inte aktuell. Om beslut fattas att inrätta
            Blaikfjällets naturreservat åligger det därefter, enligt 29 §
          </note>
          <note>
            naturvårdsförordningen, länsstyrelsen att på statens vägnar söka
            träffa uppgörelse med markägare och andra sakägare som gör anspråk
            på ersättning. Om överenskommelse inte kan träffas är sakägare
            hänvisade till att inom ett år från det beslutet vinner laga kraft
            enligt 33 §
          </note>
          <note>
            naturvårdslagen väcka talan mot staten.
          </note>
          <note>
            Hur stora ersättningar som kan komma att utbetalas blir sålunda
            föremål för förhandlingar hos länsstyrelsen i Västerbottens län
            när väl frågan om inrättandet av reservatet har avgjorts. Varken
            jag eller regeringen har, som John Andersson säkert förstår, någon
            möjlighet att ingripa i länsstyrelsens handläggning av frågor
            om ersättning enligt naturvårdslagen för Blaikfjällets naturreservat.
          </note>
          <note>
            Mitt svar på John Anderssons fråga blir därför att situationen
            inte föranleder några åtgärder från regeringens sida, förutom
            att bereda det till regeringen överklagade ärendet.
          </note>
          <note type="speaker">
            Anf. 323 JOHN ANDERSSON (v):
          </note>
          <note>
            Herr talman! Jag får tacka miljöministern för svaret på min fråga.
          </note>
          <note>
            Jag är medveten om att miljöministern har ärvt den här frågan
            från den förra regeringen. Jag vill erinra om vad som sades i
            regeringsförklaringen, nämligen att hela Sverige skall leva. Jag
            vill också påpeka att det nyligen har tillsatts en utredning med
            syfte att förstärka äganderätten. Dessa två saker är ganska intressanta
            i det här sammanhanget.
          </note>
          <note>
            Det handlar här om 120 enskilda skogsägare och
          </note>
          <note>
            3 700 hektar produktiv skogsmark. Några av dessa människor har
            flyttat åter till dessa trakter och köpt en skogsfastighet med
            avsikten att bl.a.
          </note>
          <note>
            skogsbruket skall bidra till att de skall kunna bo där.
          </note>
          <note>
            Nu finns ett interimistiskt beslut om ett reservat.
          </note>
          <note>
            Som framgår av min fråga och som även framgår av svaret blir
            det inte aktuellt med någon ersättning förrän överklagandet har
            avgjorts, och det kan ta många år. Man förhalar frågan, och ingen
            ersättning utgår.
          </note>
          <note>
            Det är rimligt utifrån alla utgångspunkter att kräva att man
            endera snabbt avgör frågan och betalar ut ersättning för intrånget
            eller löser in fastigheterna, eller också upphäver beslutet. Det
            sistnämnda är fullt möjligt när Olof Johansson skall bereda ärendet.
          </note>
          <note>
            Anf. 324 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Jag har också förstått alternativen på det sätt
            som John Andersson beskriver dem.
          </note>
          <note>
            Jag tycker det är viktigt med dessa snabba frågedebatter, men
            detta är ett mycket stort ärende. Jag har valt att besvara frågan
            formellt. Jag har försökt att sätta mig in i den så långt möjligt.
          </note>
          <note>
            Det första man då träffar på är de mycket starka känslor som
            har satts i svallning på grund av tidigare fattade beslut, något
            som denna regering har ärvt.
          </note>
          <note>
            Det finns anledning att ta den tidigare hanteringen av detta
            ärende på fullaste allvar utan att därför ställa till nya problem
            och skapa nya osäkerheter.
          </note>
          <note>
            Det ligger inte i mitt svar nu. Men det är viktigt att fördjupa
            sig i detta ärende, och jag delar John
          </note>
          <note>
            Anderssons uppfattning att det är viktigt att sådana här ärenden
            behandlas med största möjliga skyndsamhet så att man inte hamnar
            i den situationen att enskilda drabbas på grund av intrång och
            helt enkelt inte kan bruka sin mark. Denna frågeställning är en
            s.k. gammal skivbekant från diskussionen om fjällnära skogar,
            och jag vet att det är en känslig fråga.
          </note>
          <note>
            Vi skall helt enkelt försöka göra bästa möjliga av den situation
            regeringen har tagit över och se vad vi kan göra. Sedan finns
            det naturligtvis ekonomiska restriktioner även på detta område,
            det vet vi inte minst i budgetsammanhang. Det gäller därför att
            även väga in detta i de kommande besluten.
          </note>
          <note type="speaker">
            Anf. 325 JOHN ANDERSSON (v):
          </note>
          <note>
            Herr talman! Jag tror att vi är ganska överens om dessa saker.
            Det som gjort mig upprörd och föranlett mig att ställa denna fråga
            är hanteringen.
          </note>
          <note>
            Om det nu är ett intresse för hela Sverige att lägga dessa 120
            enskilda skogsägares mark till den mark från domänverket och skogsbolaget
            som man beslutat om skall ingå i reservatet, bör man också se
            till att de hålls skadeslösa. Det är inte de som skall se till
            att Sverige har kvar dessa myrar som är intressanta, eller vad
            det nu kan handla om.
          </note>
          <note>
            Vore jag nu fräck nog att ge miljöministern ett råd skulle det
            bli: Gör ett besök hos de berörda och inhämta kunskap och information
            på ort och ställe.
          </note>
          <note>
            Det tror jag skulle vara mycket nyttigt.
          </note>
          <note>
            Anf. 326 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Det uppfattar jag inte som en fräckhet, utan det
            är faktiskt en av de saker man överväger i en sådan här situation.
          </note>
          <note>
            Jag vill helt kort tacka för att John Andersson så starkt ställer
            upp för regeringsförklaringen åtminstone i två avseenden: hela
            Sverige skall leva och förstärkning av äganderätten. Jag skall
            även ta med mig det rådet.
          </note>
          <note>
            Överläggningen var härmed avslutad.
          </note>
          <note>
            58 § Svar på fråga 1991/92:156 om den statliga prospekteringen
          </note>
          <note>
            Anf. 327 Näringsminister PER
          </note>
          <note type="speaker">
            WESTERBERG (m):
          </note>
          <note>
            Herr talman! Georg Andersson har frågat mig om hela regeringen
            står bakom det som sägs i proposition 1991/92:38 om avveckling
            av statens engagemang i prospekteringsverksamheten eller om denna
            fråga fortfarande är föremål för överläggningar i regeringen.
          </note>
          <note>
            Georg Andersson hänvisar i sin fråga till vad arbetsmarknadsministern
            i riksdagens frågestund den 14 november i år har sagt om beredningsläget.
          </note>
          <note>
            Som svar på Georg Anderssons fråga vill jag erinra om att regeringen,
            beträffande den statliga prospekteringsverksamheten, i den ekonomiskpolitiska
            propositionen (prop. 1991/92:38)
          </note>
          <note>
            redovisar att verksamheten skall avvecklas, liksom nämnden för
            statens gruvegendom (NSG). Av redovisningen framgår även, att
            regeringen i budgetpropositionen 1992 avser att ta upp frågorna
            om formerna för denna avveckling.
          </note>
          <note>
            Budgetpropositionen är för närvarande under beredning i regeringskansliet.
            Förslagen i budgetpropositionen avses omfatta bl.a.
          </note>
          <note>
            inriktningen på NSGs sista verksamhetsår samt hanteringen av
            den statliga gruvegendomen.
          </note>
          <note>
            När det gäller Sveriges Geologiska AB -- SGAB --
          </note>
          <note>
            avser jag att ta upp en diskussion med bolagsledningen om möjligheterna
            att, som en framtida inriktning, bedriva bl.a.
          </note>
          <note>
            prospekteringsverksamhet på kommersiella grunder.
          </note>
          <note type="speaker">
            Anf. 328 GEORG ANDERSSON (s):
          </note>
          <note>
            Herr talman! Tack för svaret. Tyvärr var det av den art som jag
            förväntade mig, dvs. jag har tolkat propositionen rätt enligt
            vad näringsministern nu säger. Svaret är på denna punkt entydigt.
          </note>
          <note>
            Regeringen vidhåller att den statliga prospekteringsverksamheten
            skall avveckas, och så också NSG.
          </note>
          <note>
            Det som föranledde min fråga var att arbetsmarknadsministern
            gav intryck av att frågan i denna del fortfarande var föremål
            för beredning i regeringskansliet. Men det svaret var uppenbarligen
            vilseledande.
          </note>
          <note>
            Som näringsministern känner till pågår en intensiv debatt i den
            här frågan, och kanske framför allt i
          </note>
          <note>
            Västerbottens län som i hög grad är berört. Det rör många enskilda
            människors sysselsättning, och i
          </note>
          <note>
            Malå kommun handlar det om 90 anställda. Man kan utan överdrift
            säga att det är ett dråpslag mot den orten. Det rimmar illa med
            de paroller som ofta upprepas från regeringshåll om att hela Sverige
            skall leva. Därtill kommer, vilket kanske är ännu viktigare att
            gruvnäringen alltjämt och även i framtiden bedöms kunna spela
            en viktig roll för svenskt näringsliv.
          </note>
          <note>
            Min fråga är: När nu regeringen har bestämt att staten skall
            upphöra med denna verksamhet, har då regeringen försäkrat sig
            om att privata företag är beredda att bedriva prospekteringsverksamhet
            i fortsättningen i form av fältundersökningar och liknande för
            att garantera att de naturrikedomar som ligger under marken tas
            till vara?
          </note>
          <note>
            Anf. 329 Näringsminister PER
          </note>
          <note type="speaker">
            WESTERBERG (m):
          </note>
          <note>
            Herr talman! Jag har själv fört diskussioner med berörda företag.
            Det kommer även i framtiden att bedrivas privat prospektering.
            Regeringen har även för avsikt att kommande år i budgetpropositionen
            ta upp frågan om hur verksamheten på kommersiell grund skall kunna
            drivas vidare.
          </note>
          <note type="speaker">
            Anf. 330 GEORG ANDERSSON (s):
          </note>
          <note>
            Herr talman! När statsrådet säger att det kommer att bedrivas
            prospekteringsverksamhet även i framtiden är det mycket viktigt
            att ta reda på vilken typ av prospekteringsverksamhet det blir
            fråga om.
          </note>
          <note>
            Är det undersökningar i direkt anslutning till de fyndigheter
            som nu bearbetas, eller har de karaktären av fältprospektering,
            något som staten i så hög grad nu är ansvarig för? Enligt många
            bedömare kommer den verksamheten att upphöra när statens engagemang
            avvecklas.
          </note>
          <note>
            Om staten lämnar denna verksamhet kommer vi att befinna oss i
            det unika läget att det i Sverige till skillnad från i flertalet
            andra länder inte kommer att finnas något statligt engagemang
            i prospekteringsverksamheten.
          </note>
          <note>
            Anf. 331 Näringsminister PER
          </note>
          <note type="speaker">
            WESTERBERG (m):
          </note>
          <note>
            Herr talman! Svaret är ja. Vi kommer inte att ha något statligt
            engagemang i prospekteringsverksamheten. Den kommer att bedrivas
            på kommersiell och privat grund.
          </note>
          <note type="speaker">
            Anf. 332 GEORG ANDERSSON (s):
          </note>
          <note>
            Herr talman! Det är inte ett svar på frågan i vilken utsträckning
            denna prospektering kommer att bedrivas. Vad man från olika intressenter
            säger --
          </note>
          <note>
            fackliga organisationer som är involverade i denna verksamhet,
            kommuner och länsstyrelser -- är, att regeringens förslag kommer
            att innebära att nära nog all fältprospektering upphör, eftersom
            gruvföretagens verksamhet är koncentrerad till när- och djupprospektering
            i anslutning till befintliga gruvor. Därmed avhänder vi oss möjligheten
            att utveckla verksamheten utöver den nu bedrivna gruvdriften.
          </note>
          <note>
            Överläggningen var härmed avslutad.
          </note>
          <note>
            59 § Svar på fråga 1991/92:242 om Uddeholm
          </note>
          <note>
            Tooling
          </note>
          <note>
            Anf. 333 Näringsminister PER
          </note>
          <note type="speaker">
            WESTERBERG (m):
          </note>
          <note>
            Herr talman! Bo Finnkvist har frågat mig om vilka åtgärder jag
            avser att vidta för att få stålföretaget
          </note>
          <note>
            Böhler att leva upp till avsiktsförklaringen om affärsmässighet
            och ersättningsjobb.
          </note>
          <note>
            Bakgrunden till frågan är fattade beslut om planerade produktionsinskränkningar
            vid
          </note>
          <note>
            Uddeholm Tooling AB i Hagfors.
          </note>
          <note>
            I samband med förvärvet av Uddeholms AB
          </note>
          <note>
            redovisade Böhler och dess ägare, Voest-Alpine
          </note>
          <note>
            Stahl AG, samt Trustor AB avsikter rörande den framtida verksamheten
            vid Uddeholmskoncernen.
          </note>
          <note>
            Avsikterna angavs i tillståndsansökningen, och den dåvarande
            regeringen fäste vikt vid dessa i sitt beslut.
          </note>
          <note>
            Enligt vad jag erfarit pågår MBL-förhandlingar, och de fackliga
            organisationerna avser att tillsätta en löntagarkonsult. Utan
            att föregripa resultatet av dessa förhandlingar utgår jag från
            att den nya ägaren står fast vid vad som redovisats i förvärvsärendet.
          </note>
          <note>
            Vad gäller affärsmässigheten är det regeringens politik att de
            enskilda företagen skall ta ansvar för och besluta om företagens
            utveckling. Det ankommer också på ägarna att fatta beslut som
            enligt normala företagsekonomiska principer tryggar denna. Staten
            skall inte styra utvecklingen i enskilda företag eller branscher.
            Uppgiften för staten är att ange de ramar och regler som behövs
            för att få till stånd en effektiv marknadsekonomi.
          </note>
          <note>
            Givetvis utgår jag i detta sammanhang ifrån att utlandsägda företag
            tar ansvar för utvecklingen och sysselsättningen i samma utsträckning
            som andra företag vid genomförande av såväl nyinvesteringar som
            struktureringar och neddragningar.
          </note>
          <note type="speaker">
            Anf. 334 BO FINNKVIST (s):
          </note>
          <note>
            Herr talman! Jag tackar näringsministern för svaret. Jag tycker
            att det finns en del öppningar i det. Jag skall återkomma till
            det när jag har kommenterat frågan om affärsmässighet.
          </note>
          <note>
            Jag anser att man har lovat en sak och gjort en helt annan i
            denna affär. Tvärtemot vad man lovade låter man lönsamhetsproblem
            i Österrike och
          </note>
          <note>
            Tyskland gå ut över Sverige. Det kan hända att orderingången
            i Hagfors nu är bättre än i våras, när den här affären godkändes.
          </note>
          <note>
            Bara cirka ett halvår efter det att affären godkänts av den svenska
            regeringen fattas beslut om att nästan halvera Hagfors järnverk.
            Jag tycker nog att misstanken om att dessa planer fanns redan
            innan affären godkändes är befogad. Det handlar om ett statligt
            österrikiskt bolag, och den österrikiska regeringen var inblandad
            i affären. Jag tycker att den svenska regeringen har att ta en
            ny kontakt med regeringen i Österrike för att följa upp frågan.
          </note>
          <note>
            Givetvis kan man avvakta hur löntagarkonsulten ser på saken.
            Om man redan efter ett halvår frångår gjorda utfästelser, bör
            frågan tas upp om det är möjligt att riva upp affären. Annars
            blir det stora kostnader för den svenska staten för att kompensera
            det stora sysselsättningsbortfall som det handlar om, på en ort
            som redan förut är hårt sargad. Det handlar om drygt 400 jobb
            enbart i samband med den här affären.
          </note>
          <note>
            Jag hoppas att statsrådets öppning står kvar även sedan ytterligare
            uppgifter i frågan har kommit fram.
          </note>
          <note>
            Anf. 335 Näringsminister PER
          </note>
          <note type="speaker">
            WESTERBERG (m):
          </note>
          <note>
            Herr talman! Jag kan bara notera att vi avvaktar resultatet av
            förhandlingarna. Vi förutsätter självfallet att ingångna avtal
            skall hållas.
          </note>
          <note type="speaker">
            Anf. 336 BO FINNKVIST (s):
          </note>
          <note>
            Herr talman! Jag uppfattar då läget så att det även fortsättningsvis
            finns ett intresse för affären. Under sådana förhållanden finns
            det möjligheter för oss på orten att återkomma i olika former
            och diskutera frågan.
          </note>
          <note>
            Jag har varit med om många sådana här affärer innan jag kom till
            riksdagen, och jag har aldrig upplevt att man redan efter ett
            halvår vidtagit så stora förändringar i driften som de som nu
            har aviserats, utan att detta har nämnts vid övertagandetillfället.
          </note>
          <note>
            Överläggningen var härmed avslutad.
          </note>
          <note>
            60 § Svar på fråga 1991/92:250 om ASSI
          </note>
          <note>
            Anf. 337 Näringsminister PER
          </note>
          <note type="speaker">
            WESTERBERG (m):
          </note>
          <note>
            Herr talman! Leif Marklund har frågat mig om jag påverkat beslutet
            om att avveckla en pappersmaskin vid ASSIs pappersbruk i Karlsborg
            genom att skapa en osäkerhet i ägarfrågan.
          </note>
          <note>
            Jag har vid olika tillfällen och senast på fråga i riksdagen
            den 3 december i år sagt att jag anser att det ankommer på ledningen
            och styrelsen för AB
          </note>
          <note>
            Statens Skogsindustrier (ASSI) att besluta om den framtida utvecklingen
            av pappersbruket i
          </note>
          <note>
            Karlsborg. ASSIs styrelse har den 10 oktober i år fattat beslut
            om avveckling av en pappersmaskin vid pappersbruket i Karlsborg.
          </note>
          <note>
            En avveckling av Förvaltningsaktiebolaget Fortia är däremot en
            ägarfråga. Regeringen har i proposition om privatisering av statligt
            ägda företag, m.m. (prop. 1991/92:69) som förelades riksdagen
            den 11 november i år föreslagit att Fortia skall avvecklas. Skälet
            till detta förslag är att regeringen anser att Fortia inte har
            någon uppgift att fylla i samband med den föreslagna ägarspridningen.
            Fortia kvarstår givetvis som ägare av ASSI till dess riksdagen
            tagit ställning till förslaget. Jag har också i propositionen
            understrukit vikten av att staten agerat som aktiv ägare i företagen.
            Till dess staten har avvecklat sitt ägande bör ägandet vara professionellt.
          </note>
          <note>
            Jag anser mot bakgrund av vad jag nu har sagt att det inte finns
            något samband mellan ASSIs styrelsebeslut om att avveckla en pappersmaskin
            vid pappersbruket i Karlsborg och regeringens förslag att avveckla
            Fortia. Någon osäkerhet i ägarfrågan rörande Fortia kan inte anses
            ha förekommit som påverkat styrelsebeslutet i ASSI.
          </note>
          <note type="speaker">
            Anf. 338 LEIF MARKLUND (s):
          </note>
          <note>
            Herr talman! Jag tackar statsrådet för svaret. Jag noterar att
            statsrådet inte dementerar att frågan om avveckling av Fortia
            var känd vid det tillfälle då styrelsen hade att fatta beslut.
          </note>
          <note>
            Jag kan också notera att statsrådet understryker att det med
            ett statligt ägande föreligger ett statligt ansvar i frågan. Jag
            kan definitivt inte få de här svaren att gå ihop.
          </note>
          <note>
            Det som har föranlett frågan är att det måste föreligga en ganska
            stor osäkerhet om vem som egentligen bär ansvaret för ASSIs framtid.
            Vad som för närvarande händer i Karlsborg är att man är på väg
            att ställa ut 315 människor i kylan, samtidigt som AMS kräver
            300 milj.kr. En investering om
          </note>
          <note>
            420 milj.kr. skulle enligt fackföreningens beräkningar kunna
            sätta ASSI i rörelse. Jag måste påpeka att det inte kan vara i
            linje med regeringens fulla ansvar att låta denna avveckling ske.
          </note>
          <note>
            Anf. 339 Näringsminister PER
          </note>
          <note type="speaker">
            WESTERBERG (m):
          </note>
          <note>
            Herr talman! Det råder ingen som helst oklarhet om ägaransvaret,
            ägarfrågan och beslutsansvaret.
          </note>
          <note>
            Såväl föregående regering som sittande regering och såväl Fortias
            ledning som departementets nuvarande ledning har den entydiga
            uppfattningen att det är ASSIs styrelse och ledning som har både
            analysansvar och beslutsansvar. Vi följer de regler som finns
            i aktiebolagslagen.
          </note>
          <note type="speaker">
            Anf. 340 LEIF MARKLUND (s):
          </note>
          <note>
            Herr talman! Det måste under alla förhållanden vara så, att om
            ASSIs styrelse inte har någon ledning att gå till, om Fortia skall
            avvecklas och om departementet helt tar avstånd från att man har
            ansvar i ett statligt ägande, har styrelsen ingen att vända sig
            till när det gäller kapitalanskaffningen.
          </note>
          <note>
            Jag måste ställa en följdfråga till statsrådet: Har
          </note>
          <note>
            Fortia handlingsfrihet att bevilja pengar i dag?
          </note>
          <note>
            Anf. 341 Näringsminister PER
          </note>
          <note type="speaker">
            WESTERBERG (m):
          </note>
          <note>
            Herr talman! Det är ASSIs ledning och styrelse som har både besluts-
            och analysansvar. Den har enligt det riksdagsbeslut av den 18
            december som vi kan förutse full frihet att gå till riskkapitalmarknaden,
            om den kan göra troligt att det gäller lönsamma investeringar.
            Det ansvaret följer gällande svensk lagstiftning, och denna äger
            tillämpning på såväl statliga som privata företag.
          </note>
          <note>
            ASSI utgör inget undantag. Styrelsen har det fulla ansvaret,
            och det kvarstår.
          </note>
          <note type="speaker">
            Anf. 342 LEIF MARKLUND (s):
          </note>
          <note>
            Herr talman! Då kvarstår en mycket viktig fråga.
          </note>
          <note>
            Pappers avdelning i Kalix har gått ut tillsammans med Pappersindustriarbetareförbundet
            och krävt att få göra en oberoende utredning om ASSIs framtid,
            något som näringsministern har vägrat tillåta. Det måste vara
            något sjukligt i bakgrunden när man inte tillåter en utredning.
            Den ansvarige för ett industridepartement i ett land som Sverige
            borde rent anständighetsmässigt tillåta en sådan utredning.
          </note>
          <note>
            Anf. 343 Näringsminister PER
          </note>
          <note type="speaker">
            WESTERBERG (m):
          </note>
          <note>
            Herr talman! Jag tror inte att det råder brist på utredningsmaterial
            i frågan om ASSI skall göra nya investeringar i pappersbruket
            i Karlsborg eller ej.
          </note>
          <note>
            Det har funnits rikliga möjligheter att göra det, och det har
            tagits fram omfattande beslutsmaterial. Det har även funnits möjligheter,
            inte minst för Leif
          </note>
          <note>
            Marklunds egna partikamrater i Fortias styrelse och ledning,
            att ta fram eventuella kompletteringar, om de så hade önskat.
            Man har haft full beslutsfrihet i både styrelse och ledning för
            Fortia, enligt gällande lag och gällande riksdagsbeslut. Något
            annat gäller inte och kommer inte heller att gälla.
          </note>
          <note type="speaker">
            Anf. 344 LEIF MARKLUND (s):
          </note>
          <note>
            Herr talman! Jag skulle bara vilja rekommendera att statsrådet
            far till Kalix. Jag har faktiskt också erfarit att det är ett
            brev på väg med en inbjudan dit. Jag rekommenderar att han tar
            den inbjudan på allvar. En oansvarighet som inte liknar något
            annat är på väg mot sin fullbordan.
          </note>
          <note>
            LO-ekonomerna har räknat på detta, och jag har från dem fått
            uppgiften att med den investering på
          </note>
          <note>
            420 milj.kr. som facket har aktualiserat skulle man redan 1992
            kunna få en vinst på 16 milj.kr. Enligt
          </note>
          <note>
            ASSIs beräkning skulle ett visst underskott kunna täckas år 1992,
            men sedan skulle verksamheten kanske gå bra.
          </note>
          <note>
            Här föreligger ett alltför dåligt utredningsmaterial.
          </note>
          <note>
            Det utredningsmaterial som statsrådet nämner har vi hört talas
            om tidigare i frågesvar i denna kammare, men jag är inte till
            freds med det. Denna fråga måste få en närmare belysning.
          </note>
          <note>
            Anf. 345 Näringsminister PER
          </note>
          <note type="speaker">
            WESTERBERG (m):
          </note>
          <note>
            Herr talman! Uppenbarligen finns det ytterligare utredningsmaterial
            hos
          </note>
          <note>
            Pappersindustriarbetareförbundet. Jag vill framhålla att jag
            är helt övertygad om att ASSI är fullt villigt att avyttra ASSIs
            Karlsborgsanläggning.
          </note>
          <note>
            Den som anser sig kunna räkna fram att man kan tjäna pengar på
            en investering har full möjlighet att genomföra ett sådant projekt.
            Ännu har ingen anmält sig för att göra detta.
          </note>
          <note type="speaker">
            Anf. 346 LEIF MARKLUND (s):
          </note>
          <note>
            Herr talman! Jag är mycket rädd för att näringsministern med
            sin negativa inställning till statligt ägande och över huvud taget
            sin oerhörda avsky mot statliga företag kommer att förhindra den
            lösning som borde gå att genomföra och som vi socialdemokrater
            pekat på, nämligen att bilda ett nytt skogsblock. Men den lösningen
            får tydligen absolut inte nämnas i den sittande regeringen.
          </note>
          <note>
            Jag vill, herr talman, avslutningsvis konstatera att jag absolut
            inte är nöjd med svaret och att jag absolut inte kan stanna vid
            detta i denna fråga.
          </note>
          <note>
            Anf. 347 Näringsminister PER
          </note>
          <note type="speaker">
            WESTERBERG (m):
          </note>
          <note>
            Herr talman! Jag noterar bara att min företrädare i ämbetet och
            även hans statssekreterare har uttalat likartade synpunkter när
            det gäller Fortias ledning och synen på ett nytt statligt skogsblock.
            Jag har svårt att se att det kan tillföra någon lönsamhet till
          </note>
          <note>
            ASSI, Karlsborg. Det är fråga om att räkna fram en investering
            som skall ge lönsamhet, inte om en verksamhet som bygger på ett
            ökat industristöd, en verksamhet som inget företag i längden har
            möjlighet att bedriva.
          </note>
          <note type="speaker">
            Anf. 348 LEIF MARKLUND (s):
          </note>
          <note>
            Herr talman! Jag skulle vilja rekommendera statsrådet att tillåta
            den aktuella prövningen i stället för att låta ett egoistiskt
            eget tänkande, grundat på hat mot statliga företag, vara styrande.
          </note>
          <note>
            Låt frågan prövas -- det är faktiskt ganska viktigt för Norrlands
            inland. Hela skogssektorn är avhängig av ASSIs pappersbruk i Kalixtrakten.
          </note>
          <note>
            Anf. 349 Näringsminister PER
          </note>
          <note type="speaker">
            WESTERBERG (m):
          </note>
          <note>
            Herr talman! Det är i en välvilja mot de statliga företagen och
            deras förmåga att utvecklas som jag anser att de inte av regionala
            eller andra skäl skall tvingas att göra investeringar som de icke
            anser vara kommersiellt riktiga utan som kan allvarligt skada
            levnadsvillkor och förmåga att utvecklas i framtiden. De skall
            arbeta på strikt kommersiella grunder. Det är styrelse och ledning
            som skall fatta de beslut som är erforderliga. Vi har dessutom
            givit uttryck för att vi är beredda att avyttra anläggningen,
            om man kan finna någon som är beredd att göra investeringarna
            och som tror att de kan bli lönsamma. Ingen med en sådan tilltro
            har kommit fram.
          </note>
          <note type="speaker">
            Anf. 350 LEIF MARKLUND (s):
          </note>
          <note>
            Herr talman! Jag kan bara konstatera att förutom att statsrådet
            icke har något som helst förslag till lösning för ASSI Karlsborg
            inte heller tillåter förslag till lösning. Man har inte heller
            någon som helst känsla för regionalpolitik i den sittande regeringen.
            Detta skrämmer mig.
          </note>
          <note>
            Överläggningen var härmed avslutad.
          </note>
          <note>
            61 § Meddelande om muntliga frågor till statsråd den 12 december
          </note>
          <note>
            Anf. 351 ANDRE VICE TALMANNEN
          </note>
          <note>
            Vid frågestunden torsdagen den 12 december kl.
          </note>
          <note>
            14.30 kommer följande statsråd att närvara:
          </note>
          <note>
            Statsminister Carl Bildt (m), jordbruksminister
          </note>
          <note>
            Karl Erik Olsson (c), finansminister Anne Wibble
          </note>
          <note>
            (fp), statsrådet Bo Könberg (fp) och kommunikationsminister Mats
            Odell (kds).
          </note>
          <note>
            Statsministern besvarar övergripande och allmänpolitiska frågor.
            Frågorna till övriga statsråd förutsätts beröra deras ansvarsområden
            inom regeringen.
          </note>
          <note>
            62 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkanden
          </note>
          <note>
            1991/92:KU5 Riksdagsledamöternas arvoden m.m.
          </note>
          <note>
            1991/92:KU8 Kyrkliga frågor
          </note>
          <note>
            1991/92:KU11 Vissa sekretessfrågor m.m.
          </note>
          <note>
            1991/92:KU13 Vilande beslut om grundlagsändring, 11 kap. 15 §
            regeringsformen
          </note>
          <note>
            1991/92:KU14 Justitieombudsmännens redovisning av sin verksamhet
            till 1991/92 års riksmöte m.m.
          </note>
          <note>
            1991/92:KU17 Samhällsinformation m.m.
          </note>
          <note>
            1991/92:KU18 Kommunalt partistöd
          </note>
          <note>
            1991/92:KU20 Riksdagens förvaltningskontors verksamhet
          </note>
          <note>
            Lagutskottets betänkande
          </note>
          <note>
            1991/92:LU15 Prisinformation
          </note>
          <note>
            Utrikesutskottets betänkanden
          </note>
          <note>
            1991/92:UU11 Effektiviteten i förvaltningen av svenskt utvecklingsbistånd
          </note>
          <note>
            1991/92:UU12 Tilläggsbudget I till statsbudgeten för budgetåret
            1991/92, bil. 2
          </note>
          <note>
            1991/92:UU17 Visst stöd till Baltikum, Centraloch Östeuropa
          </note>
          <note>
            63 § Anmälan om interpellationer
          </note>
          <note>
            den 6 december
          </note>
          <note type="speaker">
            1991/92:71 av Åke Selberg (s) till jordbruksministern om jordbrukspolitiken:
          </note>
          <note>
            Det livsmedelspolitiska beslut som fattades under den socialdemokratiska
            regeringen har nu börjat verka. Böndernas uppslutning kring omställningsprogrammet
            har varit stor, och även konsumenterna har börjat se fördelarna
            genom att de höjningar av livsmedelspriserna som hittills varit
            regel har avstannat.
          </note>
          <note>
            Den socialdemokratiska regeringen genomförde en anpassning av
            gränsskyddet till den nya prisnivån och lade förslag om en sänkning
            av momsen på livsmedel, allt i syfte att sänka livsmedelspriserna.
          </note>
          <note>
            Men genom olika uttalanden från både jordbruksministern och böndernas
            egna företrädare i LRF skapas nu osäkerhet om den svenska livsmedelspolitiken.
            Införande av arealbidrag har diskuterats och LRF har krävt att
            omställningen skall avbrytas och att vi skall gå tillbaka till
            det gamla systemet med regleringar och bidrag. Krav har rests
            på att gränsskyddet skall återställas till den tidigare nivån
            och jordbruksministern har antytt att detta skulle kunna vara
            tänkbart.
          </note>
          <note>
            Arbetsgruppen för översyn av stödet till jordbruket i norra Sverige
            har lagt ett första förslag till hur ett effektivt stöd till Norrlands
            jordbruk skall utformas.
          </note>
          <note>
            Mot bakgrund av ovanstående vill jag fråga jordbruksministern:
          </note>
          <note>
            1. Kommer omställningen av jordbruket att fullföljas i enlighet
            med riksdagens beslut?
          </note>
          <note>
            2. Kommer den nuvarande nivån på gränsskyddet att bibehållas
            i avvaktan på GATT-avtalet?
          </note>
          <note>
            3. Avser jordbruksministern att lägga en proposition om stöd
            till jordbruket i norra Sverige i enlighet med arbetsgruppens
            förslag?
          </note>
          <note type="speaker">
            1991/92:72 av Maj Britt Theorin (s) till utrikesministern om
            regeringens freds- och nedrustningspolitik:
          </note>
          <note>
            I den allmänpolitiska debatten i riksdagen den 17
          </note>
          <note>
            oktober ställde jag en serie frågor till utrikesministern, direkt
            efter hennes inlägg, eftersom freds- och nedrustningspolitiken
            inte med ett ord berördes i regeringsdeklarationen.
          </note>
          <note>
            Hur skulle detta tolkas? Att regeringen inte har någon sådan
            politik? Att man inte är enig mellan de fyra borgerliga partierna?
            Skulle Sverige efter 30
          </note>
          <note>
            års aktivt freds- och nedrustningsarbete bli passivt?
          </note>
          <note>
            Var detta i så fall hela regeringens politik eller enbart moderaternas?
            Utrikesministern valde, trots närvaro i kammaren, att inte svara
            på mina frågor.
          </note>
          <note>
            Min oro var berättigad. Nu börjar konturerna klarna. I ett våldsamt
            angrepp på såväl socialdemokratisk som borgerliga regeringars
            utrikes- och nedrustningspolitik i en bok fylld av okunnighet
            från utrikesministerns politiske sakkunnige, underkänns totalt
            svensk utrikes- och nedrustningspolitik från 1979 till 1986. Sverige
            ägnade sig i FN åt ''demonstrations-politik på barnkammarnivå''.
            Palmekommissionens rapport
          </note>
          <note>
            ''Gemensam säkerhet'' får betyget ''en studie på kindergarten-nivå''.
          </note>
          <note>
            Tankarna om gemensam säkerhet välkomnades inte då i kärnvapenanhängarnas
            och avskräckningsteoretikernas högborg. Tankarna har sakta men
            säkert vunnit i acceptans överallt.
          </note>
          <note>
            NATO-kommunikén från stats- och regeringschefernas möte i Rom
            i november 1991
          </note>
          <note>
            säger i avsnittet om ett brett grepp om säkerhetspolitiken att
            ''alliansen förbinder sig att skapa ömsesidig förståelse och förtroende
            mellan alla Europas stater och att öka möjligheterna till ett
            sant kompanjonskap mellan alla Europas länder i arbetet med gemensamma
            säkerhetsproblem''.
          </note>
          <note>
            Det som benämts kindergartennivå är sedan några veckor NATOs
            högnivåpolitik.
          </note>
          <note>
            ''Som en följd av Sveriges inträde i Europa kommer nationen att
            få känna konsekvenserna av sitt handlande. . . Sverige måste därför
            lämna sin förtunnade värld av FN-stadga och resolutioner, utan
            kontakt med europeiska realiteter och närma sig det nya Europa.
            Att kunna kommunicera med andra européer, att tala samma strategiska
            språk, blir en grundläggande förutsättning för detta närmande.''
            Orden är utrikesministerns politiske sakkunniges. En det kalla
            krigets företrädare med personliga relationer till Ronald Reagans
            mest högaktade medarbetare.
          </note>
          <note>
            Bocken har verkligen satts till trädgårdsmästare.
          </note>
          <note>
            Samme sakkunnige utreder nu inte bara nedrustningspolitiken utan
            skall se över hela säkerhetspolitiken. Han är moderaternas politiske
            sakkunnige, men har han hela regeringens förtroende?
          </note>
          <note>
            Svensk freds- och nedrustningspolitik har hitintills under snart
            30 år varit förankrad i riksdagen genom nedrustningsdelegationen,
            i vilken oppositionen hela tiden informerats om regeringens politik
            och haft möjlighet att påverka den.
          </note>
          <note>
            Tanken bakom var självklar. Säkerhets-, freds- och nedrustningspolitiken
            är alltför viktig för Sverige för att tillåtas vara en majoritetens
            maktpolitik.
          </note>
          <note>
            Nedrustningspolitiken liksom hela utrikespolitiken bör vara brett
            förankrad i riksdagen. Så har också varit fallet. Enighet har
            rått om svensk nedrustningspolitik mellan socialdemokraterna,
            centern och folkpartiet. Undantaget har varit moderaterna som
            irriterats över den svenska aktiviteten och lyhört hävdat NATOs
            uppfattning.
          </note>
          <note>
            Moderaterna har isolerat krävt att stödet till folkrörelserna
            för arbete om fred och nedrustning skall mer än halveras. I en
            bred uppgörelse i riksdagen mellan s, c och fp har beslut tagits
            om att
          </note>
          <note>
            1 " av försvarsanslagen skall gå till sådant arbete;
          </note>
          <note>
            hittills 26 milj.kr. Gäller inte denna uppgörelse längre?
          </note>
          <note>
            Freds- och nedrustningspolitik är inte statisk. I takt med de
            positiva förändringarna mot kraftig såväl ensidig som förhandlad
            nedrustning har självklart svensk nedrustningspolitik analyserats
            och förändrats. Men då fortfarande de allra flesta kärnvapen och
            även konventionella vapen finns kvar, har huvuddragen funnits
            kvar.
          </note>
          <note>
            Kraven om fullständigt stopp för alla kärnvapenprov, stopp och
            förstörelse av alla kemiska vapen, marin kärnvapennedrustning,
            ickespridningsavtalet, begränsning och kontroll av internationell
            vapenhandel för att nämna några frågor. De kräver internationella
            avtal och kontroll och måste följaktligen föras fram och förhandlas
            inom FNs ram. Och svenskt agerande har alltid vilat på FN-stadgans
            grund.
          </note>
          <note>
            I valet i höstas fick moderaterna drygt 20 %. Skall dessa 20
            % maktfullkomligt nu förändra hela vår utrikes-, freds- och nedrustningspolitik?
            Var finns folkpartiets, centerns och kds uppfattning? Stödjer
            de den totala kursändring som moderaterna nu förbereder?
          </note>
          <note>
            Jag vill till utrikesministern ställa följande frågor:
          </note>
          <note>
            1. Kommer utrikesministern att se till att ''Sverige lämnar den
            förtunnade värld av FN-stadga och resolutioner''?
          </note>
          <note>
            2. På vilket sätt tänker utrikesministern fastställa förutskickade
            förändringar i säkerhets-, freds- och nedrustningspolitiken i
            regeringen och i riksdagen?
          </note>
          <note>
            3. Kommer utrikesministern maktfullkomligt att föreslå att freds-
            och nedrustningsfrågorna inte längre brett förankras parlamentariskt
            genom nedrustningsdelegationen?
          </note>
          <note>
            4. Har den moderata nedskärningen av stödet till fredsorganisationer
            nu stöd i hela regeringen?
          </note>
          <note type="speaker">
            1991/92:73 av Pierre Schori (s) till utrikesministern om nedrustningspolitiken:
          </note>
          <note>
            Plötsligt blåser det isvindar i utrikespolitiken igen.
          </note>
          <note>
            Men de kommer inte från stormakterna, de kommer från Sveriges
            utrikesdepartement.
          </note>
          <note>
            Vi hör att FN har varit antivästligt, att Olof Palme bedrev skräckpropaganda
            om kärnvapnens risker, att Alva Myrdal och Inga Thorsson varit
            antiamerikanska, att SIPRI varit en del av den socialdemokratiska
            ''apparaten''. Om andra västländer följt Sveriges exempel hade
            Moskva vunnit det andra kalla kriget, Sverige borde lämna sin
            förtunnade värld av FN-stadga. Etc. Etc.
          </note>
          <note>
            Dessa kalla krigspustar kommer inte från UDs professionella diplomater,
            som är erkända världen över för sin kompetens men som med dessa
            signaler döms ut. De kommer från en av utrikesministern handplockad
            person som enligt uppgift skall se över och lägga om svensk nedrustningspolitik.
          </note>
          <note>
            Jag vill fråga utrikesministern:
          </note>
          <note>
            Representerar dessa uttalanden av hennes sakkunnige:
          </note>
          <note>
            1) regeringens uppfattning,
          </note>
          <note>
            2) utrikesministerns uppfattning, eller
          </note>
          <note>
            3) bara den politiskt sakkunniges egen?
          </note>
          <note type="speaker">
            1991/92:74 av Per Stenmarck (m) till miljöministern om stranderosionen
            i Skåne:
          </note>
          <note>
            Kunskapen om de erosionsskador som drabbar kuster och stränder
            och i vissa fall hela länder är tämligen ny. För mindre än tjugo
            är sedan presenterades uppgifter om tilltagande kustskador i ett
            globalt perspektiv. Vid den kommande Riokonferensen är detta en
            av de frågor som kommer att diskuteras.
          </note>
          <note>
            Det finns förmodligen flera sammanhängande orsaker till de skador
            som uppstår:
          </note>
          <note>
            Viktigast är troligen den pågående klimatförändringen. Som en
            konsekvens av denna har det globala vindcirkulationsmönstret ändrat
            karaktär. Kraftiga stormar med ökad våghöjd har därmed förorsakat
            ökad erosion. Sannolikt är detta den främsta anledningen till
            de skador som har drabbat de skånska stränderna under de senaste
            åren.
          </note>
          <note>
            Växthuseffekten beräknas medföra en sådan höjning av den globala
            medeltemperaturen, att detta i sin tur kommer att ge upphov till
            en höjning av havsytan. Inom ett tidsperspektiv av 40 till 50
            år beräknar experter att en höjning av vattenytan på
          </note>
          <note>
            25 till 50 cm är fullt möjlig.
          </note>
          <note>
            För Sveriges sydkust skulle detta innebära, som följd av den
            ökade erosionen att kustlinjen retirerar till 50 meter. Därmed
            kommer inte mycket att återstå av dessa sandstränder.
          </note>
          <note>
            Delar av södra Sverige drabbas dessutom av en kontinuerlig landsänkning.
            Kombinationen av att havsvatten stiger samtidigt som landmassan
            sjunker, accentuerar problemen i just dessa områden.
          </note>
          <note>
            Kunnandet på detta område är begränsat.
          </note>
          <note>
            Forskningsbidragen har varit utomordentligt blygsamma. De kunskaper
            som i dag finns i Sverige bygger på samarbete mellan svenska och
            amerikanska forskare och där det är forskningsverksamheten i USA
            som stått för kostnaderna för detta samarbete.
          </note>
          <note>
            Från svensk sida har i detta arbete deltagit forskare från institutionen
            för teknisk vattenresurslära vid
          </note>
          <note>
            Lunds universitet. Dessa forskare har utvecklat metoder för att
            beräkna kustlinjeförändringar, med hänsyn tagen också till olika
            konstruktioner vid kusten såsom pirar, friliggande vågbrytare
            och andra aktiviteter.
          </note>
          <note>
            De kvalificerade metoder som nu finns, skulle kunna bidra till
            en förutsägelse om framtida kustlinjeförändringar, även sådana
            till följd av mänskliga aktiviteter, som t.ex. i förekommande
            fall sandsugningsverksamhet. Detta skulle kunna ligga till grund
            för framtida ställningstaganden baserade på vetenskaplig kunskap.
          </note>
          <note>
            För kommuner som Ystad, Trelleborg, Skurup,
          </note>
          <note>
            Vellinge, Lomma och Landskrona är stranderosionen ett stort problem.
            Dessa kommuner har i vissa fall lagt ner mycket arbete på att
            finna en lösning. Hårdast drabbad är Ystad där stora områden är
            skadade. Stränderna har minskat, i vissa fall kraftigt och på
            kort tid.
          </note>
          <note>
            Om man studerar förändringen av kustlinjen på äldre kartor, så
            kan man finna att erosion förekommit åtminstone sedan 1820. Kartor
            över
          </note>
          <note>
            Löderups strandbad, öster om Ystad, där erosionen varit som allra
            kraftigast, visar en strandförskjutning, som i vissa fall är mer
            än 150
          </note>
          <note>
            meter.
          </note>
          <note>
            Samtidigt kan man också finna att erosionsproblemen ökar. Strandlinjen
            förskjuts med accelererande hastighet. Det har gjort att problemen
            har ökat och blivit alltmer komplicerade.
          </note>
          <note>
            En realistisk bedömning är att samtliga skadade stränder i Skåne
            inte går att rädda. Men det måste finnas områden som, för djurliv
            och rekreation, är värda att göra extra insatser för.
          </note>
          <note>
            Den mark som det här rör sig om är dessutom normalt sett allemansrättsligt
            tillgänglig. Detta är av stor betydelse i ett landskap som Skåne,
            där det råder brist på sådana områden.
          </note>
          <note>
            Tillsammans med forskare i Lund har fyra kommuner i Skåne utarbetat
            en plan för hur den allt snabbare kusterosionen skall kunna stoppas.
          </note>
          <note>
            Hittills har staten varit ointresserad av att hitta en lösning.
            Motiveringen är att staten inte har ansvar för skador som uppstår
            genom en naturlig process.
          </note>
          <note>
            Därför läggs ansvaret över på kommunerna och enskilda markägare.
          </note>
          <note>
            Genom sin myndighet, Sveriges Geologiska
          </note>
          <note>
            Undersökning (SGU), har staten tagit in mångmiljonbelopp för
            att ge tillstånd till, och ta betalt för, sandsugning utanför
            den skånska sydkusten. Staten borde därför också ha ett moraliskt
            ansvar för att också söka lösa de problem som har uppkommit.
          </note>
          <note>
            1. Är regeringen beredd att ta sådan initiativ att en ökad forskning
            på detta område blir möjligt?
          </note>
          <note>
            2. På vilket sätt kan staten i övrigt medverka till att rädda
            erosinsskadade stränder?
          </note>
          <note>
            64 § Kammaren åtskildes kl. 19.47.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början t.o.m. 17
            § anf. 63 (delvis) och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
