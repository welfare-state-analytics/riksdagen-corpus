<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--103</head>
          <docDate when="1992-04-29 00:00:00">1992-04-29 00:00:00</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 23 april.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motionerna
          </note>
          <note>
            1991/92:U8-U11 till utrikesutskottet
          </note>
          <note>
            1991/92:Sk30 till skatteutskottet
          </note>
          <note>
            3 § Socialförsäkring -- inriktning och anslag
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1991/92:SfU8 Socialförsäkring -- inriktning och anslag (prop.
            1991/92:100 delvis, 1991/92:106 och
          </note>
          <note>
            1991/92:149).
          </note>
          <note type="speaker">
            Anf. 1 DORIS HÅVIK (s):
          </note>
          <note>
            Fru talman! Vi har nu kommit till den dag då vi skall börja behandla
            den nedrustning av den sociala välfärden som regeringen borde
            ha aviserat och lagt ett skrivet meddelande på bordet om att man
            ämnade företa sig.
          </note>
          <note>
            Regeringen frånträder den generella välfärdspolitik som har utgjort
            grunden för svensk socialpolitik under socialdemokratisk ledning.
          </note>
          <note>
            Resurserna för insatser skärs drastiskt ned. Denna politik drabbar
            framför allt svaga och utsatta grupper.
          </note>
          <note>
            Utskottet motsätter sig en sådan utveckling. Vi socialdemokrater
            anser att den svenska välfärdspolitiken även i fortsättningen
            skall omfatta alla på lika villkor och finansieras solidariskt.
            Den skall ge alla medborgare ekonomisk trygghet och vid behov
            social service och vård.
          </note>
          <note>
            De förändringar som behöver vidtas för att hålla kostnaderna
            nere och för att göra verksamheten effektivare måste slå rättvist.
            Enligt vår mening skall det reformarbete som den socialdemokratiska
            regeringen inledde fullföljas med kraft.
          </note>
          <note>
            Det är vidare angeläget att systemets utveckling vad gäller kostnader,
            fördelningseffekter och risk för resursläckage fortlöpande följs.
          </note>
          <note>
            Min uppgift här i dag är att tala om delpensioneringen, och det
            är inte första gången jag gör det. Jag gjorde det första gången
            1976, när vi fick delpensioneringen. Det var den 1 juli 1976.
            Jag gjorde det också 1980, när vi till behandling hade ett förslag
            om sänkning av delpensionen till 50 %.
          </note>
          <note>
            Varför kom det ett sådant förslag? Jo, situationen var ganska
            lik den som råder i dag. Det blev ett hastigt stigande budgetunderskott,
            precis som nu mycket okontrollerat. Man skulle spara pengar och
            man skulle spara dem snabbt. Då var det delpensionen som skulle
            sänkas till 50 %.
          </note>
          <note>
            Vad hände? Blev det några sparade pengar? Nej, det blev ett underskott
            i delpensionsfonden under sju år framöver. Några 150 sparade miljoner
            blev det inte fråga om.
          </note>
          <note>
            Sedan ändrades delpensionen tillbaka. Att det blev så dyrt berodde
            på att människor sökte delpension för att bli berättigade till
            den högre procentsatsen.
          </note>
          <note>
            Därigenom ökade antalet ansökningar med 300 %
          </note>
          <note>
            i vissa kassaområden. Den lägsta ökningen i något kassaområde
            var ungefär 140 %.
          </note>
          <note>
            Detta är ungefär vad som händer nu också. Jag har konstaterat
            att det under januari och februari 1992
          </note>
          <note>
            har kommit in 11 968 ansökningar, att jämföras med motsvarande
            tid 1991 då det kom in 2 400
          </note>
          <note>
            ansökningar. Ansökningarna har alltså blivit fem gånger fler.
          </note>
          <note>
            Jag tror att detta bara är början. Under de månader som återstår
            av den tid man har rätt att söka är jag övertygad om, med den
            erfarenhet jag har på området, att antalet ansökningar kommer
            att accelerera. Det kommer att bli en ganska dyr framtid för försäkringen,
            under de år den tillåts att vara kvar med 50 % ersättning.
          </note>
          <note>
            Arbetslivet har förändrats under de senaste decennierna. Trots
            detta har många löntagare tunga och påfrestande jobb, som inte
            sällan leder till att många lämnar arbetslivet genom en lång sjukskrivning
            eller en förtidspensionering. Denna utslagning från arbetsmarknaden
            är inte bara beroende av den fysiska belastningen, för den har
            minskat. Men fortfarande sker en betydande utslagning som beror
            på psykisk press.
          </note>
          <note>
            Den utslagning som sker av medicinska skäl är omfattande. I åldersgruppen
            60--64 år hade i december 1989 33 % av de försäkrade förtidspension.
            88 % av dessa hade hel förtidspension. Den relativa andelen förtidspensionerade
            är mycket högre bland arbetare än bland tjänstemän. Hälsoeffekterna
            av psykosociala förhållanden i arbetslivet märks allt tydligare,
            exempelvis genom ökade risker för hjärtoch kärlsjukdomar i arbeten
            som är monotona, har litet beslutsutrymme och samtidigt hög kravnivå.
            Samtidigt med att hälsoläget har förbättrats i Sverige har, beroende
            bl.a. på förhållandena i arbetlsivet, den sociala ojämlikheten
            i ohälsans fördelning ökat.
          </note>
          <note>
            Hos människor i 60-årsåldern, med ett långt arbetsliv bakom sig,
            finns det erfarenhetsmässigt många hälsoförändringar som kan utgöra
            en rättmätig grund för förtidspension. För dessa personer vet
            vi ju att lindrigare krav dessutom gäller vid bedömningen av i
            vad mån arbetsförmågan är nedsatt. Äldre arbetare och tjänstemän
            kan ha svårt att hänga med i de yngres arbetstakt. Det handlar
            här om människor som vill och som kan arbeta, men som inte anser
            sig orka heltid. Möjligheten att utnyttja den resterande arbetsförmågan
            och undvika förtidspensionering beror i dessa fall på möjligheten
            till en individuell anpassning av arbetsinsatsen.
          </note>
          <note>
            Jag har tidigare sagt att delpensionsförsäkringen infördes den
            1 juli 1976, samtidigt som den allmänna pensionsåldern sänktes
            till 65 år.
          </note>
          <note>
            Bakgrunden till införandet var ett uttalat behov av att ge den
            enskilde ökade möjligheter till en individuellt anpassad övergång
            från förvärvsarbete till ålderspension. Möjligheten till förtidspension
            eller förtida uttag med livsvarigt nedsatt ålderspension ansågs
            inte ge den enskilde tillräcklig flexibilitet och valfrihet. Vi
            kan också se av siffrorna hur många det är som har valt att göra
            ett förtida uttag med en 30-procentig nedsättning av pensionen
            som följd, inte bara under de år man har delpension, utan en 30-procentig
            livslång nedsättning. Få har de ekonomiska möjligheterna att kunna
            använda sig av den utvägen. Syftet är ju att göra det möjligt
            för den som behöver att trappa ned under de sista yrkesverksamma
            åren och på så sätt få en mjuk övergång från arbete till ålderspension.
          </note>
          <note>
            Antalet beviljade delpensioner de första åren var i storleksordningen
            20 000 per år. Antalet ökade under 1980 till ca 33 000. När den
            borgerliga regeringen kom med förslaget till neddragning sjönk
            antalet högst väsentligt, till 9 000 per år. Men behovet hade
            inte minskat. Det var den ekonomiska ersättningen som gjorde att
            man hesiterade eller helt avstod.
          </note>
          <note>
            Möjligheten att göra ett förtida uttag utnyttjas av
          </note>
          <note>
            2,5--2,9 % försäkrade människor i åldrarna 60--64
          </note>
          <note>
            år. Delpensionen har utvärderats av riksförsäkringsverket. I
            betänkandet SOU 1986:47
          </note>
          <note>
            skriver pensionsberedningen följande: ''Man borde därför kunna
            göra den bedömningen att delpensioneringen har motverkat de allt
            starkare tendenserna att allt fler äldre tvingas lämna arbetsmarknaden
            definitivt. Genom delpensioneringen har således många försäkrade
            kunnat vara kvar i arbetslivet och undvikit den isolering från
            tidigare arbetskamrater och känsla av onyttighet som annars skulle
            ha kunnat uppkomma. Visst forskningsmaterial tyder även på att
            pensioneringen inneburit gynnsamma förändringar av delpensionärernas
            livsvillkor, att den kan ha minskat risken för utslagning och
            hälsoproblem.''
          </note>
          <note>
            Enligt Socialdemokratins uppfattning kan delpensionsförsäkringen
            inte betraktas som någon principiellt avvikande del av pensionssystemet.
            Vi anser inte heller att det faktum att försäkringen i stor utsträckning
            utnyttjas av tjänstemän i högre inkomstlägen utgör något argument
            för att avskaffa delpensionsförsäkringen. Även om en betydande
            del av LO-medlemmarna tvingas att söka förtidspension har möjligheten
            till delpension för denna kategori försäkrade varit av stor betydelse
            för 10 000-tals personer.
          </note>
          <note>
            Några siffror kunde kanske vara på sin plats. Enligt riksförsäkringsverkets
            statistik i december 1990
          </note>
          <note>
            över personer med deltidspension framkom att
          </note>
          <note>
            15 758 personer tillhörde LO-gruppen, 15 625
          </note>
          <note>
            tillhörde TCO-gruppen och 5 205 var akademiker och egna företagare.
            Som vi ser är det breda grupper som anser att den införda pensionsreformen
            är bra, och att den bör stanna kvar.
          </note>
          <note>
            Ett pensionssystem är inte något som man plockar fram och petar
            i vid budgetunderskott eller under lågkonjunktur. Ett pensionssystem
            skall vara tillförlitligt. Man skall kunna planera långsiktigt
            för en pension. När det gäller pensionssystem får det inte finnas
            en ryckighet som kan innebära att många människor inte erbjuds
            tidigare erbjudna möjligheter.
          </note>
          <note>
            Förslaget som nu ligger på bordet delar en åldergrupp i två delar.
            Om man är född före den 31
          </note>
          <note>
            augusti på året har man rätt att söka och enligt dagens regler
            få en delpension med 50 %. Om man fyller den 1 september eller
            senare på året är man emellertid inte berättigad att söka. Hur
            man kan komma på ett sådant förslag är för mig en gåta.
          </note>
          <note>
            Utskottets talesman kanske sitter inne med kunskaper på det området
            och kan skingra min undran. Det är nog många som har undrat hur
            man har kommit på förslaget.
          </note>
          <note>
            Förslaget innebär att systemet med rörlig pensionsålder i praktiken
            avskaffas. Samtidigt sitter nu en pensionsberedning och undersöker
            hur man skall kunna skapa möjligheter till en rörlig pensionsålder
            för människor i åldrarna 60-70 år.
          </note>
          <note>
            Om det blir majoritet för regeringens förslag innebär det att
            man kan sluta upp med att undersöka den frågan, eftersom det bästa
            instrumentet för en rörlig pensionsålder finns i delpensionsförsäkringen.
          </note>
          <note>
            I konsekvens med att vi motsätter oss att delpensionsförsäkringen
            avskaffas motsätter vi oss också att avgiften till försäkringen
            upphör.
          </note>
          <note>
            Eftersom det nuvarande avgiftsuttaget har lett till en inte obetydlig
            uppbyggnad av delpensionsfonden anser vi att det finns utrymme
            för att korrigera avgiftssatsen från 0,5 % till 0,2 %.
          </note>
          <note>
            Mellanskillnaden 0,3 procentenheter bör användas till att höja
            avgiften till arbetsskadeförsäkringen från 0.9 % till 1,2 %.
          </note>
          <note>
            Vi anser också att det är angeläget att redan nu reducera det
            ackumulerade underskottet i arbetsskadeförsäkringens finansiering,
            och därför föreslår vi att 8,3 miljarder av delpensionsfondens
            kapital överförs till statsbudgeten. Vi vill konsekvent följa
            upp att det finns pengar, ty om möjligheten till delpension i
            dag skulle gå förlorad, till stor sorg för de som planerat för
            en avtrappning inför sin pensionering, bör det ändå finnas pengar
            i fonden. Från vår sida är det ett löfte att delpensioneringen,
            som har betytt så oerhört mycket, kommer att införas igen om vi
            kommer i den situationen att vi får tillbaka regeringsmakten.
          </note>
          <note>
            Delpensionen skall inte användas som ett budgetregulerande instrument
            -- jag upprepar det för tredje gången. Det är oanständigt. Jag
            brukar inte ta till så starka ord, men i detta fall är det oanständigt
            och otillständigt.
          </note>
          <note>
            Detta desto mer mot bakgrund av att man vill EG-
          </note>
          <note>
            anpassa våra reformer. Jag har 12 år bakom mig i
          </note>
          <note>
            Europarådet. Mer och mer intensivt diskuterar jag med mina kolleger
            i det övriga Europa om hur just delpensioneringen fungerar. Mina
            kolleger har upptäckt att den dyra förtidspensioneringen, som
            också florerar i dessa länder, borde bytas ut mot ett annat system,
            och man är utomordentligt intresserad av delpensioneringsmodellen.
            Man har insett att mer flexibla former för äldreavgångar bör finnas.
            Det är exakt så man uttrycker sig. Det svenska delpensionssystemet
            bedömer man som unikt och intressant och väl värt att pröva.
          </note>
          <note>
            Det talas i de här andra länderna om att en nedtrappning med
            en fot kvar i arbetslivet är ett bra instrument, och att det inte
            är lika kostsamt som förtidspensioneringen.
          </note>
          <note>
            Jag vill påstå att det skulle vara anmärkningsvärt att, i en
            tid då andra länder söker ett system som liknar det svenska delpensionssystemet,
            besluta om att gå den väg som de flesta EG-länder under decennier
            har erfarit vara allför påfrestande för pensionssystemet. Vi var
            tidigt ute. Vi var moderna. Nu anser man i övriga länder i Europa
            att det här systemet är väl värt att pröva.
          </note>
          <note>
            Fru talman och ärade kammarledamöter! Jag vill avsluta med att
            säga att det finns någonting som heter arbetets heder och ära.
            Jag vet att många av de berörda människorna genom en enklare prövning
            mycket lätt skulle kunna få en förtidspension, men de vill inte
            bli förtidspensionerade. De vill inte säga: Jag var tvungen att
            ta en halv förtidspension inför min pensionering. Jag klarade
            inte jobbet.
          </note>
          <note>
            Tänk att i stället få göra ett val, som i varje läge är mindre
            kostsamt än en förtidspensionering och som innebär ett enklare
            administrativt förfarande, ett enklare bedömningsförfarande och
            som dessutom ger mindre kostsam administration. Tänk att i stället
            då kunna säga: Jag valde faktiskt att trappa ned med hjälp av
            delpension innan jag gick i helpension. Det betyder oerhört mycket
            för självkänslan, till skillnad mot att behöva säga: Jag stod
            inte loppet ut. Jag var utsliten, och jag var tvungen att ta en
            förtidspension.
          </note>
          <note>
            Skall vi sätta oss in i de här funderingarna, som har framkommit
            i många brev och telefonsamtal. Jag har också fått brev från människor
            som berättar följande: Jag har endast 6-årig folkskola. Jag gick
            som 13-åring ut och arbetade. I hela mitt liv har jag arbetat
            i tungt arbete, ganska monotont. Jag har inte haft några möjligheter
            till vidareutbildning, och jag hade tänkt sluta något tidigare
            med hjälp av delpension. Skall vi frånhända människorna detta,
            därför att man tror på en ekonomisk vinst? Jag tycker inte det,
            och jag hoppas fler ledamöter i denna kammare tycker detsamma.
          </note>
          <note type="speaker">
            Anf. 2 LEIF BERGDAHL (nyd):
          </note>
          <note>
            Fru talman! Det svenska socialförsäkringssystemet har vuxit fram
            under 1900-talet, och redan 1913 fick vi vår första folkpension.
            Vi var dock inte först i världen med detta. Andra länder, t.ex.
            Nya
          </note>
          <note>
            Zeeland, hade hunnit före. Likadant var det med
          </note>
          <note>
            Tyskland. Där hade Bismarck infört en hel del lagar på det här
            området. Motiveringen var att förhindra den tyska arbetarklassen
            att ansluta sig till socialismen.
          </note>
          <note>
            Vårt socialförsäkringssystem har fått beröm från många håll.
            Men på senare tid har det uppdagats att kostnaderna har stigit
            väldigt starkt. Någonting måste göras för att minska utgifterna.
          </note>
          <note>
            Jag kommer att beröra några ämnen inom socialförsäkringssystemet
            som Ny demokrati har arbetat för, innan jag ger mig in på frågan
            om delpension.
          </note>
          <note>
            Först något om pensionärernas levnadsstandard.
          </note>
          <note>
            Pensionärerna har utlovats en trygg och säker ålderdom, men det
            finns tyvärr gamla människor i vårt land som tvingas leva under
            existensminimum.
          </note>
          <note>
            I regeringsförklaringen den 4 oktober 1991
          </note>
          <note>
            utlovades en bred kartläggning av pensionärernas villkor, med
            syftet att man 1993 skulle göra riktade insatser för dem som har
            det sämst ställt. Ny demokrati vill att man kompenserar de sämst
            ställda pensionärerna retroaktivt redan från den 1
          </note>
          <note>
            januari 1992. Jag yrkar därför bifall till vår reservation 4.
          </note>
          <note>
            Så till FAS 90-projektet. Ny demokrati anser att
          </note>
          <note>
            FAS 90-projektet, som innebär bl.a. förekomst av lokala sjukförsäkringsregister
            vid försäkringskassorna, inte bör genomföras. Sådana register
            kommer att innebära att integritetskänsliga uppgifter lättare
            kan komma till utomståendes kännedom. Särskilt gäller detta om
            registren får tillföras uppgift om diagnos eller sjukdomsorsak.
          </note>
          <note>
            Jag yrkar därför bifall till vår reservation 5.
          </note>
          <note>
            Innan jag går in på frågan om delpension vill jag beröra vårt
            förslag om ersättning vid sjukdom, arbetsskada, vård av sjukt
            barn samt arbetslöshet.
          </note>
          <note>
            Vårt förslag på dessa områden innebär besparingar på ca 6 miljarder
            för statskassan och ytterligare 1,8
          </note>
          <note>
            miljarder för företagen. Jämför detta med beräknade besparingar
            på knappt 2 miljarder vid avskaffande av delpensionen. Dessa senare
            beräkningar tror jag och många med mig är alltför optimistiska
            på grund av den starka ökningen under januari och februari i år
            av ansökningar om delpension i förhållande till samma period året
            innan.
          </note>
          <note>
            Under hela valrörelsen har Ny demokrati påtalat missbruket av
            sjukförsäkringen och betonat hur viktigt det är att det verkligen
            lönar sig att arbeta.
          </note>
          <note>
            Bidragssystemen måste vara begripliga och rättvisa för folk.
          </note>
          <note>
            Två karensdagar förordade vi under valrörelsen, men nu har vi
            ett förslag som är bättre och som dessutom går långt utanför själva
            sjukförsäkringen.
          </note>
          <note>
            Vi tror inte på den besparingseffekt av karensdagar som regeringen
            har räknat med. Vi tror att besparingen blir betydligt mindre
            än de 4 miljarder som beräknats. Med vårt förslag sparar man totalt
            närmare 8 miljarder.
          </note>
          <note>
            Vårt förslag går ut på följande. 100 % av lönen kan man få bara
            för arbete och vid arbetsolycksfall förorsakat av grov försumlighet.
            90 % av lönen kan utgå endast vid aktiv yrkesinriktad rehabilitering,
            arbetsmarknadsutbildning med klart sikte på arbete, beredskapsarbete
            och som garantilön efter konkurs, om man verkligen jobbar. 80
            % utgår vid sjukdom, arbetsskada, vård av barn, förtidspension,
            arbetslöshet och som garantilön utan arbete.
          </note>
          <note>
            Ju aktivare man är, desto högre ersättning. Det lönar sig alltid
            att arbeta. Det finns självrisk i alla system, eller hur man nu
            vill uttrycka det.
          </note>
          <note>
            Vårt förslag uppmanar inte till fiffel.
          </note>
          <note>
            Ersättningsnivåerna är desamma vid sjukdom, arbetsskada och vård
            av sjukt barn.
          </note>
          <note>
            Under de första två veckorna föreslås ersättning utgå med 67
            %. Man får så att säga betalt för två dagar av tre. Nivån kan
            givetvis diskuteras, men den är i varje fall över miniminivån
            enligt ILO-
          </note>
          <note>
            konventionerna.
          </note>
          <note>
            Varför två veckor? Detta sammanfaller med den s.k. arbetsgivarperioden.
            Överallt är taket
          </note>
          <note>
            7,5 basbelopp. Efter två veckor utgår ersättning med 80 % resp.
            90 % vid aktiv rehabilitering. Det bör finnas en sammanläggningsregel
            om någon blir sjuk på nytt inom 14 dagar.
          </note>
          <note>
            Låt oss då jämföra vårt förslag med systemet med karensdagar:
            Karensdagar påverkar definitivt vad som sker dag 1 och dag 2 och
            möjligen, på ett negativt sätt, dag 3. Detta har kallats för den
            danska effekten. Man är alltså borta ytterligare en dag, då man
            ändå har varit borta två dagar.
          </note>
          <note>
            Vårt förslag har alltid effekt, dvs. att det alltid lönar sig
            att arbeta resp. att vara aktiv. Det blir rättvisare och drabbar
            alla jämnare. Karensdagar drabbar enbart korttidssjuka.
          </note>
          <note>
            Vårt förslag torde få ungefär samma effekt i högsom i lågkonjunktur.
            I en överhettad högkonjunktur kan man räkna med ganska ordentlig
            effekt av karensdagar, men i lågkonjunktur, när folk är rädda
            om sina arbeten, slår karensdagarna mera koncentrerat mot de faktiskt
            sjuka.
          </note>
          <note>
            Detta borde kunna bli en reform som kommer för att stanna. Rättvisan
            skulle göra att både arbetsgivare och arbetstagare accepterar
            reformen.
          </note>
          <note>
            Försäkringskassans undantag blir inte mer omfattande än i dag,
            och mindre omfattande än vid två karensdagar. Upplägget borde
            göra det lättare att ändra arbetsskadeförsäkringen.
          </note>
          <note>
            För vissa försäkringssystem bör det finnas ett tak.
          </note>
          <note>
            Som ni märkt föreslås 80- resp. 90-procentsnivån även i fråga
            om garantilön vid konkurs. Även här sätts taket vid 7,5 basbelopp,
            motsvarande i dag
          </note>
          <note>
            16 850 kr. per månad. Detta belopp skall kunna utgå maximalt
            under sex månader. Man kommer då runt missbruket hos mindre nogräknade
            personer att ge sig själv en hög lön, som raskt blir garantilön
            i sex månader. Vi har läst om sådant i dagspressen.
          </note>
          <note>
            De besparingar som görs fördelas på följande sätt:
          </note>
          <note>
            Sjukskrivning i två veckor, dvs. 67 % ersättning, ger 1,8 miljarder
            per år som går till arbetsgivarna.
          </note>
          <note>
            Resten går till statliga försäkringssystem och väntas ge besparingar
            ungefär enligt följande: 80 % vid sjukskrivning efter två veckor
            ger ca 1,8 miljarder.
          </note>
          <note>
            80 % vid arbetsskada ger ca 2 miljarder. 67 % resp.
          </note>
          <note>
            80 % vid vård av barn ger 0,35 miljarder. 80 % vid arbetslöshet
            ger ca 1,5 miljarder och 80 % resp.
          </note>
          <note>
            90 % vid garantilön ca 0,5 miljarder. Det innebär totalt drygt
            6 miljarder till statskassan.
          </note>
          <note>
            Ändringar i socialförsäkringen får givetvis inte leda till ökade
            kostnader för företagen.
          </note>
          <note>
            Arbetsgivarperioden och det ökade rehabiliteringsansvaret för
            arbetsgivarna har de facto ökat arbetsgivarnas kostnader, likaså
            det avskaffade bidraget till företagshälsovården. I vårt förslag
            beaktas även dessa aspekter.
          </note>
          <note>
            Om Sverige skall få ett långsiktigt, stabilt socialförsäkringssystem
            måste det finnas för det första motivation för arbetsgivarna att
            skapa bästa möjliga arbetsförhållanden för medarbetarna, för det
            andra motivation för medarbetarna att göra sitt bästa på jobbet
            och för det tredje motivation för sjuka och arbetsskadade att
            så snabbt som möjligt jobba sig tillbaka till arbetslivet.
          </note>
          <note>
            Med ett motsatt system, som -- det vet vi väl alla --
          </note>
          <note>
            resulterar i högre ersättning vid frånvaro än vid närvaro, kan
            vi i allmänt oförstånd börja skapa socialfall, som så småningom
            inte går att rehabilitera. Vem vill det?
          </note>
          <note>
            Förslagen som har kommit från regeringskansliet har de facto
            lett till en högre beskattning av företagen. Vilket regeringsparti
            hade detta på sitt valprogram? Vi i Ny demokrati är glasklara
            på den punkten. Arbetsgivaravgifterna måste ned, så att konkurrenskraften
            och därmed sysselsättningen ökar.
          </note>
          <note>
            Till sist måste alla påminnas om att kollektiva försäkringssystem
            finansieras av folk och inte av staten. Det handlar alltså inte
            bara om utbetalningar utan om ännu större inbetalningar --
          </note>
          <note>
            åtminstone för Svenssons del.
          </note>
          <note>
            Jag övergår nu till delpensionen.
          </note>
          <note>
            I propositionen föreslås att delpensionen avskaffas fr.o.m. 1
            juni. Enligt övergångsbestämmelser föreslås att också de som ansökt
            före 31 maj i år och fyller 60 år senast den 31 augusti skall
            beviljas delpension. Vi tycker att sådana snabba ändringar i villkoren
            närmast är oanständiga. De som nu närmar sig 60 år och kanske
            sedan länge planerat en delpension har inte någon möjlighet att
            på kort tid genom eget sparande eller inbetalningar på privata
            pensionsförsäkringar kompensera sig för ett bortfall av delpensionen.
            Det är vidare tveksamt om ett avskaffande av delpensionen i nuvarande
            arbetslöshetsläge över huvud taget ger någon nämnvärd vinst.
          </note>
          <note>
            Cirka en trejedel av antalet 60--64-åringar har i dag förtidspension.
            Om hälften av dem som missar delpension i stället får förtidspension,
            är besparingen borta. Även långtidssjukskrivningarna ökar. Skall
            man avskaffa delpensionen, skall man göra det i en högkonjunktur
            och inte nu. Vidare gör en halvtidare ofta 60--70 % av en heltidares
            arbetsinsats.
          </note>
          <note>
            Slutligen: Arbetsskadeförsäkringen kostar 80
          </note>
          <note>
            miljarder per år i nuvärde, varför då spara 1,7
          </note>
          <note>
            miljarder på att avskaffa delpensionen? Jag yrkar därför att
            vår reservation nr 7 bifalles av riksdagen.
          </note>
          <note>
            Slutligen vill jag säga några ord om husläkarsystemet, som är
            en aktuell fråga. Man vill införa remisstvång. Patienten skall
            själv inte kunna vända sig till ögonläkare, gynekolog eller vad
            det nu är för specialist som man önskar konsultera. Jag förstår
            tankarna bakom förslaget. Man tror att husläkarsystemet kommer
            att bli billigare per besök än besök hos specialistläkare.
          </note>
          <note>
            Remissförfarandet skall utgöra något slags filter innan man kommer
            i kontakt med specialister.
          </note>
          <note>
            Ett specialistläkarbesök är faktiskt väldigt dyrt, om det sker
            i den offentliga öppna vården på ett sjukhus. Ett besök hos en
            allmänkirurg kostar mellan 1 100 och 1 200 kr., vilket är genomsnittskostnaden
            för alla specialistbesök. En privatpraktiserande kirurg tillgodoräknar
            sig ca 300
          </note>
          <note>
            kr. för motsvarande besök. Jag har själv räknat ut det här. Det
            är alltså tre fyra gånger dyrare att gå till en specialist som
            arbetar på ett sjukhus jämfört med att gå till en specialist som
            arbetar inom den privata vården.
          </note>
          <note>
            En distriktsläkare i Sverige har i dag i genomsnitt mellan sju
            och nio patienter per dag. Innan man avskaffade prestationsersättningen
            den 1 januari
          </note>
          <note>
            1970 hade distriktsläkarna mellan 20 och 40
          </note>
          <note>
            patienter per dag. Jag har aldrig hört talas om att någon hade
            under 20 patienter i genomstnitt per dag. Jag skulle vilja att
            den undersökande journalisten letade fram den distriktsläkare
            som i dag har 20 patienter om dagen. Jag tror inte att det finns
            någon sådan. Därför bör man överväga att införa prestationsersättning
            innan man inför ett husläkarsystem. Denna prestationsersättning
            skall då omfatta samtliga patientkategorier.
          </note>
          <note>
            Under år 1991 genomfördes försök på Karolinska sjukhuset. Man
            utlovade 5 % extra påslag på lönen för samtliga personalkategorier.
            Det visade sig att produktionen ökade markant. Landstinget tjänade
            under detta år in ca 10 milj.kr. på bara en klinik, och personalen
            fick 3 milj.kr. i ersättning. Alla var nöjda och glada. Samarbetet
            mellan de olika personalkategorierna förbättrades. Som ni vet
            var samarbetet tidigare inte särskilt gott på den klinik där jag
            arbetade, dvs. thoraxkirurgkliniken.
          </note>
          <note>
            Jag tycker att man skall se på förslaget att införa prestationsersättning
            och samtidigt undersöka möjligheterna att spara in pengar på andra
            områden än i fråga om delpensionen. (Applåder)
          </note>
          <note type="speaker">
            Anf. 3 BERITH ERIKSSON (v):
          </note>
          <note>
            Fru talman! I dagens betänkande behandlas många olika frågor.
            Jag kommer naturligtvis att ta upp de områden som berör våra motioner
            och vår särmening. Jag börjar med pensionerna.
          </note>
          <note>
            Jag anser att låg pension i första hand är ett kvinnoproblem.
            Det är ett resultat av den rådande arbetsfördelningen i samhället.
            Man kan påstå att antalet pensionärer med pensionstillskott även
            är ett mått på hur många låginkomstpensionärer det finns. För
            närvarande är antalet ca 500 000. Av dessa 500 000 är så många
            som 87 % kvinnor.
          </note>
          <note>
            Det kan finnas olika system som kan användas för att förbättra
            för de sämst ställda pensionärerna. I
          </note>
          <note>
            det korta perspektivet anser vi i Vänsterpartiet att det bästa
            vore att höja pensionstillskottet. Genom att höja pensionstillskottet
            riktar man insatserna direkt till dem som har de lägsta pensionerna.
            Detta har då även en utjämnande effekt på förhållandet mellan
            mäns och kvinnors pensioner. För detta ändamål har vi föreslagit
            en ökning av pensionstillskottet, från nu 54 % av basbeloppet
            till
          </note>
          <note>
            70 %, vilket skulle innebära en höjning med ca 450
          </note>
          <note>
            kr. i månaden.
          </note>
          <note>
            De båda pensionssystemen är nu föremål för en utredning. Situationen
            för de sämst ställda pensionärerna kartläggs. Under utrednings-
            och kartläggningstiden måste man också agera. Vi i
          </note>
          <note>
            Vänsterpartiet anser att man redan nu bör höja pensionstillskottet.
            Det stod klart redan när skattereformen genomfördes att resultatet
            skulle bli dessa brister, som kraftigt har försämrat situationen
            för pensionärer med låga inkomster.
          </note>
          <note>
            Doris Håvik tog upp frågan om delpensionerna.
          </note>
          <note>
            Också jag känner ett behov av att något beröra dem. är regeringen
            vill spara, väljer man sådana sparobjekt som för varje sparad
            krona kommer att kosta 2 kronor. Om jag inte minns fel, var det
            någon som sade detta när vi besökte TCO för att diskutera just
            slopandet av delpensionen. Den enda som har uttalat sig positivt
            om det här förslaget är SAF, som med krystade argument om klara
            kopplingar mellan avgifter och intjänade resp. utnyttjade förmåner
            försöker försvara förslaget. Med positivt menar jag att det som
            regeringen och utskottsmajoriteten avser med förslaget -- en verklig
            besparing -- stämmer.
          </note>
          <note>
            Vid det här laget är alltför många sakkunniga på området eniga
            om att alternativet för många blir förtidspension när delpensionen
            upphör, vilket därför inte kan förbigås. Att regeringen och nu
            riksdagen med dessa kunskaper genom att vilja genomföra förändringar
            som leder till ökade kostnader ändå är beredda att ytterligare
            belasta socialförsäkringssystemet är oansvarigt.
          </note>
          <note>
            Förtidspension är betydligt dyrare än deltidspension. Administrationskostnaderna
            är betydligt större -- för att inte nämna kostnaderna på arbetssidan.
          </note>
          <note>
            Vi har i dag ca 36 800 deltidspensionärer, och det innebär i
            runda tal ytterligare 15 000
          </note>
          <note>
            arbetstillfällen, kanske till ungdomar.
          </note>
          <note>
            Reglerna för att söka förtidspension förändras efter det att
            man fyllt 60 år. De medicinska kraven blir då lägre, och hänsyn
            tas också till åldersförändringar.
          </note>
          <note>
            Förtidspensioneringen är också ekonomiskt mer fördelaktig, men
            ändå väljer människor en deltidspension om de kan.
          </note>
          <note>
            Handläggningen av en deltidspensionsansökan är administrativt
            betydligt billigare. Underlaget för en ansökan om deltidspension
            är i regel ett arbetsgivarintyg, där det står hur mycket den sökande
            tänker trappa ner sin arbetstid, och detta kan tillsammans med
            uppgifter om de andra förutsättningarna, ATP-åren och den senaste
            tidens förvärvsarbete, sedan matas in på data. Besluten expedieras
            maskinellt. Beloppet betalas månadsvis, och efterkontroll görs
            årsvis.
          </note>
          <note>
            Detta är en väldigt enkel och billig administrativ hantering,
            till skillnad från vad som händer om en person söker förtidspension.
            Då har det i regel varit fråga om en lång sjukskrivning med olika
            läkarutlåtanden. Sedan skall ärendet föredras i socialförsäkringsnämnden,
            föredragningspromemoria skrivas och en utredning om arbetsförmågan
            göras, vilket tar månader. Vad hoppas ni egentligen på med den
            här förändringen?
          </note>
          <note>
            Hoppas ni att människor skall dra sig för att söka förtidspension?
            De flesta i 60-årsåldern har krämpor som berättigar dem till förtidspension,
            men många har tydligen ansett att det var mer tillfredsställande
            att kunna hänga med så länge som möjligt.
          </note>
          <note>
            Fru talman! Att mista förmåner i sjukförsäkringssystemet slår
            hårdare mot dem med lägre inkomster än mot höginkomsttagare. De
            försämringar i kompensationsnivån som infördes i mars 1991 innebär
            större påfrestningar för den som tjänar 12 000 än för den som
            tjänar 16 000 i månaden. Försämringarna drabbar också olika beroende
            på vilken typ av arbete man har. Inom vissa yrken, kanske främst
            tjänstemannayrken, kan många tillbringa en dag på jobbet även
            om man är snuvig och inte så alert. Arbeten som inte är kroppsligt
            ansträngande och jobb i vilka man själv kan bestämma arbetstakten
            är det lättare att gå till om man är litet sjuk. Inom fysiskt
            tunga jobb, inom vård och omsorg eller inom livsmedelsbranschen,
            i matvaruaffärer och på matställen, är det däremot inte möjligt
            att uträtta ett arbete om man är litet sjuk, antingen därför att
            man faktiskt inte orkar eller på grund av smittorisken. Försämringen
            slår alltså fördelningspolitiskt orättvist och är även ett avsteg
            från det generella systemet.
          </note>
          <note>
            Vi föreslår att kompensationsnivån höjs till 80 %
          </note>
          <note>
            och att inkomsttaket i stället sänks från nuvarande
          </note>
          <note>
            7,5 till 5,5 basbelopp.
          </note>
          <note>
            Införandet av arbetsgivarperiod i sjukförsäkringen var vi och
            är vi fortfarande emot. De vinster man nu tror sig ha vunnit genom
            att de korta sjukskrivningarna har minskat är det för tidigt att
            ropa hej över. En längre period måste gå innan man kan vara säker
            på sådana vinster, och man bör också undersöka om resultatet har
            blivit en ökning av de långa sjukskrivningstiderna, av uttagen
            förtidspension och av arbetsskador.
          </note>
          <note>
            Förslaget om ytterligare försämringar genom införande av två
            karensdagar har tillfälligt uppskjutits. Det innebär att vi vid
            ett senare tillfälle kommer att få debattera den frågan här i
            kammaren. Jag vill uttala min tillfredsställelse över att vår
            motion om rätt till sjukpenning för den som är tjänstledig för
            tillfälliga studier har lett till ett tillkännagivande till regeringen
            av att man så snart som möjligt bör finna en lösning på det problemet.
          </note>
          <note>
            Nästa område som jag vill orda något om är föräldraförsäkringen.
            När vi i januari väckte vår motion om detta hade åtminstone inte
            jag fantasi nog att räkna ut att det skulle komma propåer om att
            försäkringen var i fara till förmån för ett vårdnadsbidrag. Ändå
            kunde jag intuitivt förstå att försäkringen måste försvaras även
            genom att byggas ut, så att det blir ekonomiskt möjligt för föräldrar
            att stanna hemma med barnen något längre. Vi vill utöka tiden
            med sjukpenninggrundad nivå till 13 månader, så att det bara är
            två månader med den lägre ersättningen.
          </note>
          <note>
            För att göra detta ekonomiskt möjligt föreslår vi att inkomsttaket
            för beräkning av ersättningen sänks med 2 basbelopp.
          </note>
          <note>
            Jag är inte mycket för tvång. Jag skulle inte stödja vårt krav
            sedan många år tillbaka om kvotering av föräldraförsäkringen om
            jag såg att upplysningskampanjen för att förmå män att ta ut en
            del av försäkringstiden verkligen ledde till resultat. Min uppfattning
            och erfarenhet är inte att viljan saknas hos fäderna utan att
            det finns hinder på arbetsmarknaden, att attityden hos arbetsgivare
            och arbetskamrater påverkar, men om det hos alla skulle finnas
            en vetskap om att föräldrarna riskerar att förlora en del av försäkringstiden,
            skulle det fungera som ett stöd för pappor att utnyttja den här
            förmånen. Jag menar att det ändå måste finnas en ventil, så att
            man om man har särskilda skäl skall kunna söka dispens.
          </note>
          <note>
            Så till sist några ord om vårdbidrag. I en motion säger vi att
            även en sambo skall kunna få vårdbidrag när man vårdar ett barn
            i hemmet, utan att man för den skull skall vara tvungen att gifta
            sig med barnets förälder eller adoptera barnet. Det kan finnas
            godtagbara skäl till att någon inte vill eller kan välja den utvägen.
            Jag tycker att det är litet krystat att säga att svårigheten skulle
            ligga i att ytterligare grupper då skulle kunna kräva att få vårdbidrag.
            Problemet kanske löser sig den dag när utredningen om partnerskap
            är klar och kanske leder till ett beslut. Jag kan inte finna någon
            annan anledning till att man inte rättar till detta än att det
            finns ett slags rädsla för och ovilja mot att homosexuella den
            här vägen skall kunna komma in i försäkringssystemet. Jag vet
            inte, men detta är en känsla man får när man läser vad utskottet
            skriver om vår motion.
          </note>
          <note>
            Fru talman! Jag ställer mig bakom vår meningsyttring i dess helhet
            men yrkar bifall till momenten 3, 17 och 35. Jag kommer att rösta
            för reservationerna 1, 2 och 6. Vidare ställer jag mig bakom de
            särskilda yttrandena 1, 2 och 3.
          </note>
          <note type="speaker">
            Anf. 4 GULLAN LINDBLAD (m):
          </note>
          <note>
            Fru talman! I den s.k. kompletteringsproposition som i dagarna
            har lagts fram talar regeringen om vikten av att fullfölja den
            långsiktiga utgiftsstrategi som lades fast i budgetpropositionen
            och finansplanen i januari. Denna strategi innefattar bl.a. en
            reformering av de stora skatte- och avgiftsfinansierade socialförsäkringssystemen.
            Det handlar även om t.ex. bostadsbidragssystemen.
          </note>
          <note>
            Det gäller att hejda den offentliga utgiftsexpansionen och att
            uppmuntra arbete och sparande.
          </note>
          <note>
            Sverige måste få ekonomisk tillväxt igen, så att alla kan få
            det bättre -- åtminstone på litet sikt. Sverige befinner sig nu
            i en bekymmersam situation med en stagnerande ekonomi, och i ett
            sådant läge är det tyvärr de svagaste som kommer i kläm.
          </note>
          <note>
            Regeringens politik är alltså en politik för bevarad välfärd
            och trygghet.
          </note>
          <note>
            De frågor som utskottet i dag behandlar gäller den allmänna inriktningen
            av välfärdspolitiken enligt budgetpropositionen och proposition
            149 om avskaffande av delpensionsförsäkringen m.m.
          </note>
          <note>
            Jag kommer främst att uppehålla mig vid frågor som berör här
            aktuella områden. Fler områden än dessa har förvisso berörts här,
            och jag skall försöka ge några korta svar.
          </note>
          <note>
            När det gäller pensionssystemen i stort pågår, precis som vice
            ordföranden sade, ett arbete inom den särskilda arbetsgruppen.
            I dag är det knappast läge att vidare debattera pensionssystemet
            i allmänhet. Jag vill bara understryka vikten av att nämnda grupp
            snarast lägger fram ett förslag, så att en reformering av pensionssystemet
            så fort som möjligt kan komma till stånd. Det hastar. Jag tror
            att vi är ganska eniga på den punkten.
          </note>
          <note>
            Sigge Godin kommer senare att tala om sjukförsäkringen och Karin
            Israelsson om föräldraförsäkringen. Vi får därmed tillfälle att
            mera tala om våra ståndpunkter i de frågorna.
          </note>
          <note>
            Utskottets vice ordförande har på sedvanligt sätt gett oss en
            fin historiebeskrivning i det här sammanhanget av delpensionsförsäkringen.
            Vice ordföranden talar om social nedrustning och säger nej till
            ett avskaffande av delpensionssystemet.
          </note>
          <note>
            Samma uppfattning har Berith Eriksson.
          </note>
          <note>
            När det gäller tidpunkten kan jag väl säga att det, när en förändring
            görs, alltid blir övergångsproblem. Det hade nog blivit samma
            problem om man hade tagit några månader till.
          </note>
          <note>
            Regeringen har helt enkelt menat att människor skall ha en viss
            omställningsperiod. Det är alltså fråga om ett sätt att tillmötesgå
            önskemålen från de människor som ändå överväger att ansöka om
            delpension.
          </note>
          <note>
            Leif Bergdahl och Berith Eriksson talade också om låginkomstpensionärernas
            villkor. Jag vill framhålla att jag väldigt mycket sympatiserar
            med de tankegångar som förs fram. Jag skulle också vilja ge dessa
            grupper ordentliga förmåner. Det förekommer ju ett utredningsarbete
            i den frågan.
          </note>
          <note>
            Den s.k. KBT-utredningen har faktiskt lagt fram ett par olika
            förslag som nu är ute på remiss. Det kommer att bli vissa förbättringar.
            Det händer alltså en del på det här området. Men naturligtvis
            väntar vi på den mera övergripande utredningen.
          </note>
          <note>
            Vidare noterar jag vad bankekonomer nyligen har sagt, nämligen
            att det faktiskt är pensionärerna som är vinnare när det gäller
            framlagda förslag i kompletteringspropositionen. Utöver den tidigare
            momssänkningen, exempelvis vad gäller mat, blir det nu bl.a. ytterligare
            en momssänkning. Genom att det blir lägre inflation blir det över
            huvud taget billigare att handla varor. Det är en fråga som är
            nog så viktig för just låginkomstpensionärerna. Jag hoppas, som
            sagt, att vi kan komma fram till bra lösningar för dessa.
          </note>
          <note>
            Det är väl just för att rikta in åtgärderna på de människor som
            har det allra svårast som det är nödvändigt att vi som är relativt
            friska -- ja, kanske t.o.m. väldigt friska -- kan avstå litet
            grand. Det gäller då förmåner t.ex. i form av förslag om ett par
            karensdagar eller om borttagen eller minskad ersättning i fråga
            om vissa försäkringsformer. Jag tycker att det är de fattigaste,
            de som har det besvärligt, som skall prioriteras när det gäller
            de sociala försäkringarna.
          </note>
          <note>
            När det sedan gäller karensdagarna och arbetsskadeförsäkringen
            -- jag tror att det var Leif
          </note>
          <note>
            Bergdahl som tog upp dessa frågor -- har vi ju i dag inte några
            färdiga förslag. Jag har därför inte möjlighet att utveckla det
            resonemanget särskilt mycket mera. Konkreta förslag kommer alltså
            att läggas fram senare. De här frågorna får vi således behandla
            till hösten.
          </note>
          <note>
            I fråga om arbetsskadeförsäkringen vill jag säga att jag är glad
            att det äntligen händer något på den fronten. Jag hoppas att det
            blir en rejäl förändring.
          </note>
          <note>
            Vi kan ju inte fortsätta att ha sådana underskott inom arbetsskadeförsäkringssystemet
            som vi för närvarande har.
          </note>
          <note>
            Beträffande synen på arbetet -- den frågan var Leif
          </note>
          <note>
            Bergdahl inne på -- vill jag säga att jag delar uppfattningen
            att det är väldigt viktigt att vi premierar arbete och att vi
            håller nere kostnaderna så mycket som möjligt när det gäller avgifter
            och skatter. På den punkten tror jag att vi är ganska så överens.
            Naturligtvis kan uppfattningarna vara litet olika om hur man bäst
            når en lösning.
          </note>
          <note>
            Ny demokrati har ett eget förslag om delpensionen, vilket jag
            tycker vittnar om ett ekonomiskt ansvar.
          </note>
          <note>
            Man har insett att vi har stora budgetunderskott och att åtgärder
            behöver vidtas. Naturligtvis är det min förhoppning att Ny demokrati
            inte medverkar till att regeringsförslaget fälls. Avsikten med
            regeringens förslag är ju just att förbättra ekonomin och därmed
            välfärden i ett framtida perspektiv med tanke på dem som har det
            sämst ställt.
          </note>
          <note>
            Berith Eriksson var inne på bl.a. frågan om sjukförsäkringssystemet.
            Hon vill riva upp redan fattade beslut dels om lägre ersättningsnivåer,
            dels om sjuklönesystemet. Jag tror att vi i de partier som har
            genomfört de här reformerna -- och vi var mycket eniga -- är glada
            över dessa. Det har visat sig att de korta sjukskrivningarna minskat
            med 20--
          </note>
          <note>
            25 %. De reformer som vi har genomfört har alltså visat sig vara
            mycket bra reformer. Jag hoppas att vi alla fortfarande har samma
            uppfattning på den punkten.
          </note>
          <note>
            Inom föräldraförsäkringen är det i dag bara fråga om smärre förändringar
            som innebär att man inte kan byta mellan olika former av föräldraförsäkringen.
            Inga mera omfattande förslag eller större förändringar är alltså
            på gång i dag.
          </note>
          <note>
            Sedan vill jag säga att vi är motståndare till detta med kvotering.
            Den enskilda familjen måste ändå få bestämma vad som är bäst för
            just den.
          </note>
          <note>
            När det gäller samboendes rätt till exempelvis vårdbidrag är
            det faktiskt enligt gällande lagar så, att en samboende likställs
            med en förälder när det gäller rätten till tillfällig föräldrapenning
            om man bor under äktenskapsliknande förhållanden. Berith
          </note>
          <note>
            Erikssons motion måste således närmast gälla de homosexuellas
            samboendeförhållanden. Precis som Berith Eriksson själv sade är
            den frågan föremål för utredning. Jag skall inte föregripa denna.
            Det brukar vi i utskottet inte göra.
          </note>
          <note>
            I reservation 1 framhålls den generella välfärdens förträfflighet.
            Om detta kan vi debattera länge. Det kanske t.o.m. är så att generella
            välfärdssystem egentligen ger dem minst som skulle behöva hjälpen
            bäst. Det har under åren funnits många erfarenheter av detta.
          </note>
          <note>
            Av regeringsförklaringen framgår den nya regeringens program,
            bl.a. att regeringen avser att ge välfärdspolitiken en ny inriktning.
          </note>
          <note>
            Välfärdspolitiken gynnar alla. Men den betyder allra mest för
            de ensamma, fattiga och sjuka, för alla dem som själva inte kan
            skapa en rimlig standard och för dem som inte har någon som bryr
            sig om dem eller tar ansvar för dem.
          </note>
          <note>
            Jag tycker att det här är en fin programförklaring, och det är
            den vi hoppas kunna leva upp till med våra förslag de kommande
            åren.
          </note>
          <note>
            De besparingar och förändringar som föreslås i den föreliggande
            propositionen, och som sedan följs upp av utskottsmajoriteten,
            hotar naturligtvis på intet sätt välfärden. Det är precis tvärtom.
            Att fortsätta med skattehöjningar och inte göra något åt utgiftsexplosionen
            i de stora offentliga systemen vore att rasera välfärden.
          </note>
          <note>
            Jag tycker, minst sagt, att det är att ta till överord när man
            talar om nidingsdåd och katastrof, vilket har förekommit tidigare
            i debatten. Vice ordföranden använde orden otillständigt och oanständigt.
            Det gäller att vara litet varsammare med orden.
          </note>
          <note>
            Fru talman! Socialförsäkringssystemen omfattar bortemot 300 miljarder
            kronor. De besparingar som har föreslagits för vårt utskotts del
            är knappt 7
          </note>
          <note>
            miljarder kronor. Ja, det är mycket pengar. Ja visst!
          </note>
          <note>
            Men det handlar om drygt 2 % av den totala budgeten. Det är faktiskt
            inte att rasera välfärden.
          </note>
          <note>
            Låt mig påminna om den besparing vi gjorde tillsammans tidigare,
            nämligen i sjukförsäkringarna. Det var ett klokt beslut, och jag
            hoppas att vi fortfarande står fast vid det. Det handlade då om
            närmare 5 miljarder kronor. Är det då inte egendomligt att ungefär
            motsvarande besparing i dag är alldeles otänkbar?
          </note>
          <note>
            Utskottsbetänkandet innehåller inte endast förslag om besparingar
            och inskränkningar. Ingen har talat om att det innehåller förslag
            till en del fina reformer just för dem som allra bäst behöver
            hjälp. Det finns en del plusposter, t.ex. ledighet för närståendevård,
            en rejäl höjning av vårdbidraget för handikappade barn, införandet
            av ett tre fjärdedels vårdbidrag --
          </note>
          <note>
            en fråga som vi från borgerligt håll har fört fram i många år
            och nu kan förverkliga -- och förbättrade villkor för särskilt
            pensionstillägg för föräldrar som vårdar sjuka och handikappade
            barn. Delvis har dessa förbättringar för verkligt hårt drabbade
            kunnat genomföras tack vare besparingar inom andra sektorer.
          </note>
          <note>
            Fru talman! Jag yrkar bifall till utskottets hemställan och avslag
            på reservation 1.
          </note>
          <note>
            Regeringen har i propositionen redogjort för motiven till förslaget
            om slopad delpensionsförsäkring. Visst är delpensionen en mycket
            förmånlig pensionsform för dem som kan utnyttja den. Men det är
            en förmån som inte styrs av sjukdom och bristande arbetsförmåga
            utan av ett frivilligt val utan någon som helst självrisk i försäkringen.
          </note>
          <note>
            I en tid när samhällsekonomin är ytterligt påfrestad måste --
            som jag förut har sagt -- även socialförsäkringssystemens utgifter
            prövas för att kunna lägga grunden för en ny period av tillväxt
            och utveckling. Då är det nödvändigt att spara där det är möjligt
            utan att det drabbar dem som verkligen behöver stöd från de sociala
            systemen.
          </note>
          <note>
            För dem som verkligen är utslitna av hårt arbete, t.ex. arbetare
            i tunga yrken, finns förtidspensioner i olika grader att tillgå.
            I Socialdemokraternas reservation verkar det som om det bara förekommer
            hel förtidspension. Men det finns flera olika grader. För övriga
            finns det s.k. förtida uttaget av ålderspension. I samtliga fall
            finns en möjlighet till en mjuk övergång från arbete till ålderspension.
          </note>
          <note>
            Arbetets heder kan nog upprätthållas, vice ordföranden!
          </note>
          <note>
            Regeringen föreslår också en utökad möjlighet att ta ut förtida
            uttag av pension genom att en fjärdedels sådan förmån införs.
          </note>
          <note>
            Socialdemokraterna har tidigare talat om svartmålning. Ni socialdemokrater
            har verkligen svartmålat förslaget om att avskaffa delpensionen.
          </note>
          <note>
            Det finns grupper utanför detta hus som inte ens har dragit sig
            för att häda det kristna korset i sin agitation mot förslaget.
            Jag anser att debatten borde kunna föras på ett sakligare plan
            och med ett lägre tonläge. Det är väl ändå ingen katastrof det
            är fråga om!
          </note>
          <note>
            Stora delar av socialförsäkringssystemet går med underskott.
            Främst gäller detta arbetsskadeförsäkringen, som vi har diskuterat
            tidigare, som nu har ett underskott på drygt 20
          </note>
          <note>
            miljarder kronor. Nu föreslås en omdisponering av delpensionen.
            Delpensionsavgiften avskaffas och i stället höjs avgiften till
            arbetsskadeförsäkringen. Vi föreslår att 7 miljarder kronor förs
            över till arbetsskadeförsäkringen. Jag gläder mig åt att
          </note>
          <note>
            Socialdemokraterna tycks vara eniga med oss och villiga att föra
            över pengar till arbetsskadeförsäkringen.
          </note>
          <note>
            Fru talman! Min tid är snart slut. Jag yrkar då bifall till utskottets
            hemställan, dvs. till propositionens alla delar, och avslag på
            reservation 6.
          </note>
          <note>
            När det gäller delpensionsförsäkringen har jag följande att säga.
            Om mom. 65 ej bifalles, har jag inget yrkande till mom. 66 och
            68.
          </note>
          <note type="speaker">
            Anf. 5 TALMANNEN:
          </note>
          <note>
            Jag är tacksam om replikerna kan tas från bänkarna för att spara
            tid. Varsågod!
          </note>
          <note type="speaker">
            Anf. 6 DORIS HÅVIK (s) replik:
          </note>
          <note>
            Fru talman! Inledningsvis vill jag yrka bifall till reservation
            1 och reservation 6.
          </note>
          <note>
            Ordföranden Gullan Lindblad sade att regeringen säger i kompletteringspropositionen
            att den långsiktiga utgiftsstrategin skall fullföljas. Inte är
            det speciellt långsiktigt när regeringen snabbt föreslår att delpensionssystemet
            skall avskaffas i ett alldeles speciellt budgetläge.
          </note>
          <note>
            Gullan Lindblad säger vidare att detta är ingen katastrof. Det
            finns ju möjligheter att få förtidspension eller förtida uttag
            av pension.
          </note>
          <note>
            Jag beskrev att systemet med förtidspension i varje läge är dyrare
            än systemet med delpension. Det finns material som klart och tydligt
            visar detta.
          </note>
          <note>
            Utöver detta vill Gullan Lindblad ha ett system där de fattigaste
            och de som har det besvärligast skall prioriteras. Jag hävdar
            att vi skall ha ett generellt trygghetssystem byggt på principen
            om inkomstbortfall och där försäkringen omfattar alla.
          </note>
          <note>
            Det blåser en kall vind i kammaren när vi i Sverige börjar tala
            om att de allra fattigaste och de som har det besvärligast skall
            lyftas fram. Är det 1992 som vi använder de uttrycken? Det är
            skrämmande.
          </note>
          <note>
            Samtliga partier utom Moderaterna lovade före valet att delpensionssystemet
            skulle finnas kvar. Jag begriper då att det är följdriktigt att
            Gullan
          </note>
          <note>
            Lindblad talar för eller emot delpensionen, eftersom det ligger
            Gullan Lindblad varmt om hjärtat att avskaffa delpensionen.
          </note>
          <note>
            En generell trygghets- och socialpolitik är något att sträva
            efter. Jag fick inget svar på hur Gullan
          </note>
          <note>
            Lindblad ser på att andra länder vill införa systemet med delpension.
            Inom EG anses det vara en utmärkt pensionsform, eftersom man där
            upptäckt att förtidspensionen är alldeles för dyr. Låt oss inte
            avhända oss systemet med delpension under tiden pensionsberedningen
            arbetar. Det är ett instrument som kan tas med i diskussionerna
            om rörlig pensionsålder, dvs. mellan 60 och 70 år.
          </note>
          <note>
            Delpensionen i dess nuvarande skick är något som kan tas med
            i diskussionerna.
          </note>
          <note type="speaker">
            Anf. 7 GULLAN LINDBLAD (m) replik:
          </note>
          <note>
            Fru talman! Först vill jag säga att det här är ett led i en långsiktig
            utgiftsstrategi. I samband med framläggandet av finansplanen,
            som nu följs upp av kompletteringspropositionen, sade regeringen
            att vi måste bedöma hur mycket de offentliga utgifterna kan tillåtas
            öka, och att det krävs direkta politiska beslut för att minska
            de offentliga utgifterna som andel av BNP. De skatte- och avgiftsfinansierade
            socialförsäkringssystemen måste reformeras, så att de uppmuntrar
            arbete och sparande -- såsom också framhållits tidigare i diskussionen.
          </note>
          <note>
            Detta är alltså ett led i en nödvändig besparing, som gör att
            den ekonomiska tillväxten ökar och att vi över huvud taget kan
            bevara och utveckla våra sociala välfärdssystem.
          </note>
          <note>
            De generella systemen prisas, och jag vill säga att de förslag
            som nu läggs fram sannerligen inte är något hot mot de generella
            systemen, även om vissa inskränkningar görs; tvärtom blir det
            möjligt att bygga ut dem.
          </note>
          <note>
            Vad är det som har gjort att vi har fått, som vice ordföranden
            här sade, ''de fattigaste''? Jo, det är ett resultat av en generell
            välfärdspolitik, som inte har tagit hänsyn till dem som har udda
            problem, som utgör det glömda Sverige, för att använda
          </note>
          <note>
            Folkpartiets uttryck -- som jag tycker är alldeles utmärkt. Det
            är de som inte riktigt stämmer med de stora kollektiva systemen.
          </note>
          <note>
            När det gäller delpensionen kan jag hålla med om att det kanske
            i det första skedet blir en viss kostnadsökning; jag blundar inte
            för det. Det är nu många som söker, men på sikt är det naturligtvis
            en stor besparingsåtgärd. Man söker kanske i stället förtida uttag
            eller tar en delförtidspension. Då är det baserat på verkliga
            behov. Det är faktiskt inte de mest behövande som har sökt delpension.
            Det har inte varit de mest utslitna arbetarna, utan oftast personer
            som tillhör tjänstemannagrupperna. Och det är inget fel i det.
            Men om vi skall se till dem som har de största behoven, så finner
            vi att det för dem inte är något dråpslag att man i stället får
            en annan typ av förmån.
          </note>
          <note type="speaker">
            Anf. 8 DORIS HÅVIK (s) replik:
          </note>
          <note>
            Fru talman! Gullan Lindblad talar om besparingar när man avskaffar
            delpensioneringen, men det är ju inte sant. Vi har erfarenheter
            från den tid när man förde en sådan diskussion och sänkte till
            50 %.
          </note>
          <note>
            Då är förslaget förtida uttag. Ja, det innebär 30 %
          </note>
          <note>
            neddragning av pensionen, vilket gäller livslångt.
          </note>
          <note>
            Och 30 % är mycket pengar; man mister ungefär en tredjedel.
          </note>
          <note>
            Gullan Lindblad talar om att det inte är de mest utslitna som
            har tagit delpension och att det i stället är många tjänstemän.
            Vad är det för fel om t.ex. en
          </note>
          <note>
            TV-reporter känner sig utsliten i ett stressigt jobb och om en
            socialchef anser att han har blivit utsliten och skulle behöva
            trappa ned? Och vad är det för fel om någon inom polisväsendet,
            i ett mycket stressigt jobb, anser att han behöver trappa ned
            sitt arbete före pensioneringen? Jag förstår inte resonemanget.
          </note>
          <note>
            Dessutom är det faktiskt en lågkonjunktur, den mest olämpligt
            valda tidpunkten. Arbetsgivarna har ju också ett intresse av att
            man har personer som trappar ned sitt arbete; man kan få en yngre
            människa som under erfaren ledning kan komma in i ett yrke.
          </note>
          <note>
            Förtidspensionering blir ju inte någon långsiktig besparing.
            Det blir en långsiktigt ökad utgift, eftersom förtidspensioneringen
            i varje läge är dyrare än en delpension. Materialet har vi fått
            på vårt bord, och det är konstigt om det har undgått vår ordförande
            i utskottet. Eller har Gullan
          </note>
          <note>
            Lindblad inte tagit del av de uppgifterna, där det helt klart
            framgår att detta blir dyrt?
          </note>
          <note>
            Det kan väl ändå inte vara en långsiktig strategi, när man ser
            att budgetunderskottet växer oss över huvudet, att slå till när
            det gäller delpensioneringen. Det är en exakt modell av det som
            hände 1980. Då steg budgetunderskottet. Man fick inte ihop de
            150 miljonerna, man hade i stället mångmiljonbelopp i underskott
            i delpensionsfonderna. Har man ingenting lärt?
          </note>
          <note>
            Eller läser man inte historia?
          </note>
          <note type="speaker">
            Anf. 9 GULLAN LINDBLAD (m) replik:
          </note>
          <note>
            Fru talman! Doris Håvik hörde på litet dåligt, för jag sade faktiskt
            att jag är medveten om att det i det korta perspektivet kan bli
            vissa utgiftsökningar därför att många söker delpension, men att
            det på sikt kommer att visa sig vara en besparing.
          </note>
          <note>
            Hade vi råd att hålla oss med alla de här socialförsäkringssystemen,
            så vore vi väl alla glada för det. Men när vi befinner oss i en
            situation med stora budgetunderskott, är det nödvändigt att vi
            gör besparingar inom stora system, så att besparingarna blir av
            stort omfång.
          </note>
          <note>
            Jag vill också erinra om att jag sade att det finns möjlighet
            att ta en lägre grad av förtida uttag. Det införs ju nu en möjlighet
            till en fjärdedels sådant uttag. Den här debatten om att man inte
            skulle kunna få vara kvar i arbetslivet är alltså helt felaktig.
          </note>
          <note>
            Jag har sannerligen läst på. Vi har haft hearings, vi har besökt
            olika grupper, och jag har tagit del av det material som finns.
            När jag säger att det här är en riktig åtgärd, betonar jag återigen
            att det inte är något fel att t.ex. tjänstemannagrupper har tagit
            delpension när de har haft möjlighet till det. Men jag menar att
            den gråtmilda debatt som har förts om utslitna arbetare som nu
            inte tillåts vara kvar några år i sitt arbete -- den debatten
            är felaktig, den stämmer inte med verkligheten.
          </note>
          <note>
            Talmannen anmälde att Doris Håvik anhållit att till protokollet
            få antecknat att hon inte ägde rätt till ytterligare replik.
          </note>
          <note type="speaker">
            Anf. 10 BERITH ERIKSSON (v) replik:
          </note>
          <note>
            Fru talman! Delpensionen är förmånlig inte bara för de enskilda
            människorna, utan för samhället.
          </note>
          <note>
            Gullan Lindblad tar upp den andra ytterligheten --
          </note>
          <note>
            att det inte är de mest behövande som tar det här tillfället
            till delpensionering. De som har de tyngsta jobben är kanske delvis
            förtidspensionerade före 60
          </note>
          <note>
            år.
          </note>
          <note>
            Även karensdagar är en omöjlig besparing, eftersom det är de
            långa sjukskrivningarna som man måste komma åt. Införandet av
            karensdagar blir ett ytterligare slag mot dem som Gullan
          </note>
          <note>
            Lindblad säger att den här regeringen vill värna om.
          </note>
          <note>
            När det gäller sänkningen av ersättningsnivån i sjukförsäkringen
            kan det diskuteras hur bra den reformen är. Det som hände när
            sjukförsäkringssumman sänktes var ju att man i stället tar ut
            semesterdagar eller tar ut kompledighet, att man på olika sätt
            försöker slippa sjukskriva sig. Men vad det leder till i ett längre
            perspektiv återstår ju att se.
          </note>
          <note>
            Om man börjar riva i ett system, skall man vara mycket väl insatt
            i hur verkningarna blir på andra områden. Det räcker faktiskt
            inte att bara titta på hur förhållandena blir inom socialförsäkringsområdet,
            utan man måste se de här trygghetssystemen i ett perspektiv som
            omfattar hela samhället. Även om det finns olika fack i pappas
            börs, blir ju inte resultatet så mycket annorlunda om man bara
            flyttar från ett fack till ett annat, utan det är den samlade
            summan som är avgörande.
          </note>
          <note>
            Jag hoppas att jag får möjlighet att i ett senare inlägg återkomma
            till vårdbidraget; det blev litet ofullständigt på grund av att
            jag inte hade så gott om tid.
          </note>
          <note type="speaker">
            Anf. 11 GULLAN LINDBLAD (m) replik:
          </note>
          <note>
            Fru talman! Jag har innan jag kom till riksdagen i tolv års tid
            arbetat med förtidspensioner, delpensioner av olika slag och arbetsskadeförsäkring.
            Jag vet ganska väl hur människor har det ute på arbetsplatserna,
            och jag vet också hur vi har sett på dessa frågor vid försäkringskassorna.
          </note>
          <note>
            Vi har menat att delpensionen till dels har varit väl så förmånlig
            och gett en mycket hög kompensation.
          </note>
          <note>
            Det är bra, om vi har råd med det. Men vi har inte det i dag.
            Vi måste alltså prioritera utgifterna inom de stora socialförsäkringssystemen
            och styra medlen dit där de bäst behövs.
          </note>
          <note>
            Ett sådant område är vårdbidragen, som Berith
          </note>
          <note>
            Eriksson vill tala om senare. Jag tycker att det hade varit förtjänstfullt
            om man hade sagt: Här gör faktiskt regeringen under en ekonomiskt
            besvärlig period en stor reform när det gäller att förbättra för
            mammor och pappor med handikappade barn och även för anhöriga
            till sjuka, vilka kan ta ledigt en tid för att vårda sina sjuka
            nära och kära.
          </note>
          <note>
            När det gäller karensdagarna har vi inte något konkret förslag
            på bordet. Men vi som är långtidsfriska borde faktiskt kunna dela
            med oss genom en liten självrisk i försäkringen så att vi har
            möjlighet att ge hjälpen där den bäst behövs. Det tycker jag är
            god socialpolitik, och jag talar med ca
          </note>
          <note>
            30 års erfarenhet från det fältet.
          </note>
          <note>
            När det gäller såväl minskningarna i ersättningsnivån inom sjukförsäkringen
            som sjuklönesystemet var det kloka och bra reformer som vi hade
            hoppats att även Socialdemokraterna hade kunnat ställa upp för
            och säga att detta var bra. Svenska folket blev över en natt 25
            % friskare, och det är mycket bra.
          </note>
          <note>
            Det finns också en annan aspekt i detta. Med ett sjuklönesystem
            har vi lagt ett ökat ansvar på arbetsplatserna och arbetsgivarna
            att åstadkomma bättre arbetsmiljöer. Men vi har också genom beslutet
            om rehabiliteringsförmåner gett ett ökat incitament att verkligen
            hålla människor kvar i arbete. Detta är alltså mycket bra reformer.
            Det kommer nog också att visa sig på sikt.
          </note>
          <note type="speaker">
            Anf. 12 BERITH ERIKSSON (v) replik:
          </note>
          <note>
            Fru talman! Vi skulle kanske kunna stå i timmar här i kammaren
            och tala om huruvida vi har råd eller inte råd. Jag anser att
            vi inte har råd att ta bort delpensionen. Jag tillsammans med
            många andra anser att det blir dyrare för samhället.
          </note>
          <note>
            Sedan till karensdagar. Ja visst, jag är frisk och drabbas inte
            av karensdagar. Jag har ingenting emot att betala till en föräldraförsäkring
            fastän jag aldrig haft möjlighet att utnyttja en sådan. Mina barn
            kanske kan göra det. Jag är beredd att betala till en sjukförsäkring
            fastän jag inte utnyttjar den, eftersom jag anser att det är tillräckligt
            bra att jag får vara frisk. Det förändrar inte läget för dem som
            verkligen drabbas av karensdagar. Det är de som har arbeten eller
            sjukdomar som gör att de behöver vara borta mer från jobbet än
            vad exempelvis jag behöver. Jag förstår inte riktigt den koppling
            som
          </note>
          <note>
            Gullan Lindblad här gör.
          </note>
          <note>
            När det gäller möjlighet att ytterligare kunna stanna hemma och
            vårda handikappat barn och närståendevården ger jag min éloge,
            och jag tycker att det är bra. Däremot anser jag att det är otidsenligt
            att en sambo skall vara tvungen att gifta sig för att kunna vara
            hemma och vårda ett handikappat barn.
          </note>
          <note type="speaker">
            Anf. 13 GULLAN LINDBLAD (m) replik:
          </note>
          <note>
            Fru talman! Berith Eriksson och jag har olika uppfattningar när
            det gäller delpensionen. Här kan vi debattera i timmar utan att
            komma till samma ståndpunkt. Jag hävdar fortfarande att vi skall
            värna om de försäkringar som är alldeles nödvändiga för människors
            sociala trygghet, och då får vi kanske sortera bort det som är
            litet mer av en guldkant, som i och för sig är bra, men som vi
            i dagens läge inte har råd med. Det kommer att bli en besparing
            på sikt.
          </note>
          <note>
            När det gäller karensdagar vill jag säga, även om förslaget egentligen
            inte ligger på bordet i dag, att det naturligtvis kommer att införas
            ett högriskskydd för dem som är ofta och återkommande sjuka, t.ex.
            den som har migrän ofta. Med läkarintyg skall man då kunna visa
            att så är fallet, och på det sättet skall man inte behöva få någon
            karens.
          </note>
          <note>
            Generellt sett anser regeringen och utskottsmajoriteten att det
            är viktigt att avgifter och förmåner i fortsättningen kommer att
            stå i bättre överenstämmelse med varandra. Därmed är inte sagt
            att vi alla, både Berith Eriksson och jag, inte solidariskt skulle
            vara med att betala försäkringen. Men i dag råder en väldig divergens
            inom socialförsäkringssystemet, där man inte får ut någonting.
            Det gäller också sjukförsäkringssysstemet för dem med verkligt
            låga inkomster. Det menar vi att man skall åtgärda.
          </note>
          <note>
            När det gäller frågan om ersättning vid samboendeförhållanden
            är det bara att läsa på s. 43
          </note>
          <note>
            i utskottsbetänkandet. ''Som framgår ovan''-- dvs.
          </note>
          <note>
            enligt vad som sagts i betänkandet -- ''likställs med en förälder
            vid rätt till tillfällig föräldrapenning den som föräldern sammanbor
            med under äktenskapsliknande förhållanden.'' Det som efterfrågas
            är alltså redan infört. Det som Berith
          </note>
          <note>
            Eriksson eftersträvar är homosexuella sambors rätt till ersättning.
            Det pågår, som jag förut sade, en utredning som ser på frågan
            om registrerat partnerskap för homosexuella. Jag skall inte i
            dagens debatt säga någonting om vad den utredningen kommer att
            föreslå.
          </note>
          <note>
            Talmannen anmälde att Berith Eriksson anhållit att till protokollet
            få antecknat att hon inte ägde rätt till ytterligare replik.
          </note>
          <note>
            Anf. 14 LEIF BERGDAHL (nyd)replik:
          </note>
          <note>
            Fru talman! Jag vill beröra ämnet karensdagar. I
          </note>
          <note>
            dagens nummer av Svenska Dagbladet intervjuas statssekreteraren
            i socialdepartementet Göran
          </note>
          <note>
            Rådö. Han uppger att regeringen kommer att genomföra förslaget
            om karensdagarna.
          </note>
          <note>
            Departementet arbetar för fullt med detta, men det blir litet
            senarelagt eftersom det finns en del tekniska komplikationer.
          </note>
          <note>
            Om regeringen skall genomföra förslaget om karensdagar måste
            det finnas en majoritet i riksdagen, och det finns inte någon
            sådan majoritet. Vi i Ny demokrati kommer inte att rösta för några
            karensdagar, och det har vi sagt upprepade gånger. Vår extra partistämma
            fattade beslut om detta i februari i våras. Vi har lagt fram vårt
            eget förslag, och jag tycker att Gullan Lindblad skulle titta
            noga på det förslaget och se till att departementet slutar att
            arbeta med förslaget om karensdagar, eftersom det inte kommer
            att gå igenom.
          </note>
          <note>
            Vi kan diskutera om summorna och procenttalen osv., men jag tror
            att vårt förslag utgör ett gott underlag för att lösa hela biten
            med arbetsskador, vård av sjukt barn, ersättning vid arbetslöshet,
            garantilön m.m. Detta är ett omfattande förslag som löser en mängd
            problem inom detta område.
          </note>
          <note>
            Det borde startas en diskussion om förslaget. Jag tror att vi
            har goda möjligheter att komma överens.
          </note>
          <note>
            Vi brukar ju annars komma överens.
          </note>
          <note type="speaker">
            Anf. 15 GULLAN LINDBLAD (m) replik:
          </note>
          <note>
            Fru talman! Som jag redan tidigare har sagt finns det inte något
            förslag om karensdagar på bordet. Vi kommer säkert att kunna ha
            kontakt med varandra från alla partier i den frågan, om det nu
            kommer ett förslag, vilket det gör enligt regeringens proposition.
            Jag skall inte vidare orda om det. Det är viktigt att vi ser på
            alla förslag.
          </note>
          <note>
            När det gäller dagens debatt vill jag slutligen säga, fru talman,
            att det är viktigt att regering och riksdag är ansvarsfulla när
            det gäller utformandet av inte minst de stora socialförsäkringssystemen.
          </note>
          <note>
            Vi måste veta att vi har råd att betala dem. I ett vanligt hushåll
            får vi suga på ramarna när vi har varit litet lössläppta och köpt
            det som vi inte skulle ha gjort. I Svea rike har det tidigare
            varit så att man bara har höjt skatten. Den tiden är förbi. Vi
            kan inte fortsätta med skattehöjningskarusellen. Nu måste vi spara
            i de offentliga utgifterna.
          </note>
          <note>
            Det är viktigt att de förmåner som vi genomför och som vi behåller
            är finansierade till alla delar. Det har det varit litet si och
            så med under den socialdemokratiska regeringsepoken.
          </note>
          <note type="speaker">
            Anf. 16 LEIF BERGDAHL (nyd) replik:
          </note>
          <note>
            Fru talman! Jag konstaterar att vår sjukvårdsminister, som tillika
            är biträdande socialminister, är sjuk i dag. Då hade det varit
            passande att socialministern själv hade infunnit sig här. Jag
            misstänker att det är han som är spindeln i nätet i fråga om detta
            med karensdagar. Vi,
          </note>
          <note>
            Moderaterna, Kristdemokraterna och kanske
          </note>
          <note>
            Centern har nog ganska många gemensamma åsikter om detta. Jag
            bara konstaterar det.
          </note>
          <note type="speaker">
            Anf. 17 BÖRJE NILSSON (s):
          </note>
          <note>
            Fru talman! Den här debatten handlar om socialförsäkringens inriktning
            och anslag. Den borgerliga majoriteten gör helt klart att den
            svenska välfärdspolitiken skall läggas om, precis som Doris Håvik
            har påpekat. Det är värt att notera.
          </note>
          <note>
            Stat och kommun skall koncentrera sig på de uppgifter som ingen
            annan kan sköta, säger man också i årets finansplan. En omfattande
            nedrustning i offentlig verksamhet inleds därför.
          </note>
          <note>
            Nedrustningen som vi beslutade om här i riksdagen följs upp konsekvent
            och hårt i kommuner och landsting. Det upplever vi varje dag.
            Systemskiftet är i full gång. Där skingrar man också viktiga och
            gemensamma resurser.
          </note>
          <note>
            De borgerliga partierna har med detta tillkännagivit sin avsikt
            att frånträda den generella välfärdspolitiken. De gör det framför
            allt av ideologiska skäl. Folkpartiet medverkar i detta. Vi kan
            notera att så sker, Sigge Godin. Det är sensationellt med hänsyn
            till Folkpartiets tidigare bekännelse till den generella trygghetspolitiken.
          </note>
          <note>
            Vi socialdemokrater accepterar inte en utveckling i den riktning
            som regeringen och utskottsmajoriteten anvisar. Vi menar i stället
            att rättvisa, solidaritet och frihet också i framtiden skall karakterisera
            reformarbetet inom välfärdspolitiken.
          </note>
          <note>
            Det mest utmärkande för svensk välfärdspolitik är att den omfattar
            alla på lika villkor och inte bara de sämst ställda, som regeringen
            säger. Det är också att den finansieras solidariskt och att den
            styrs demokratiskt. Den är i allt väsentligt ett gemensamt samhällsansvar.
            Man skall inte kunna peka ut någon särskild person eller grupp,
            utan alla omfattas av trygghetsfrågorna. Alla medborgare skall
            ha ekonomisk trygghet och social service och vård vid behov. Det
            minskar också klyftorna i samhället.
          </note>
          <note>
            Den svenska välfärdspolitiken har av dessa skäl med rätta vunnit
            internationellt erkännande. Det märkliga i dag är, att när andra
            länder tar efter den svenska modellen och studerar den svenska
            socialförsäkringen, går den här regeringen motsatt väg, nämligen
            högerpolitikens väg.
          </note>
          <note>
            Till de mest uppseendeväckande nedskärningarna hör bl.a. förslaget
            om införande av karensdagar.
          </note>
          <note>
            Man envisas tydligen med att det skall komma ett sådant förslag.
            Ingen ersättning skall alltså få betalas ut under de två första
            dagarna vid ett sjukdomsfall. Karensdagar skapar ekonomiska klyftor
            i samhället. Det skulle också drabba vissa grupper mycket hårt.
            Det gäller dem som är mer utsatta än andra i arbetslivet, t.ex.
            i livsmedelsbranschen och inom vården. Framför allt barnfamiljer,
            låginkomsttagare och kvinnor kommer alldeles speciellt att drabbas
            av detta. Det gäller även löntagare med nedsatt arbetsförmåga
            som har tunga arbeten och jobbar i dåliga arbetsmiljöer.
          </note>
          <note>
            Både LO och TCO har räknat på detta. Effekterna kan för en LO-medlem
            uppgå till 4 000 kr./år. Det är naturligtvis oerhört kännbart.
            Det är en rejäl försämring som drabbar enskilda människor. Vi
            menar att karensdagar i sjukförsäkringen innebär en nedskärning
            som är djupt orättvis.
          </note>
          <note>
            Samtliga fackliga centralorganisationer, liksom landets handikapporganisationer,
            har framfört skarpa protester mot förslaget. Vi socialdemokrater
            har stor förståelse för den oro som många känner. Det är god ekonomi
            att få sköta sin hälsa. Det är god ekonomi för den enskilde och
            för landet att kunna vara hemma och sköta sin hälsa när man är
            sjuk. Det är oerhört viktigt. Då kan man återhämta sig mycket
            snabbare. Därför avfärdar vi detta förslag.
          </note>
          <note>
            Det har varit samstämmiga protester mot karensdagar, som jag
            sade. Jag kan inte finna någon som har backat upp det här förslaget.
            Regeringen borde redan här ha insett att detta förslag inte är
            acceptabelt. Därför borde man dra tillbaka det.
          </note>
          <note>
            I statsverkspropositionen i januari presenterade man detta och
            sade att det skall införas den 1
          </note>
          <note>
            januari 1993. Det har tydligen varit en diskussion fram och tillbaka
            om när man skall lägga fram propositionen och vad den skall innehålla.
            Vi vet ännu inte hur det skall bli.
          </note>
          <note>
            I kompletteringspropositionen läser vi nu att det kommer ett
            förslag till hösten, men det skall först ut på remiss. Det är
            välbetänkt att höra arbetsmarknadens parter och att ta in skriftliga
            remissvar från dem. Min fråga till Sigge Godin är:
          </note>
          <note>
            Tänker man sedan i regeringen ta hänsyn till dessa remissvar?
            Det är oerhört viktigt. Vi vet alla vad arbetsmarknadens parter
            -- de som är mest berörda av detta -- hittills har sagt. Det skall
            bli intressant att se om man verkligen lyssnar på remissinstanserna.
          </note>
          <note>
            Det krävs förändringar inom socialförsäkringssystemet. Det är
            vi också införstådda med. Men man måste gå varsamt till väga och
            följa vissa principer. De förändringar som måste vidtas för att
            hålla kostnaderna nere och för att göra verksamheten effektivare
            måste slå rättvist. Det är detta som är viktigt. Karensdagar slår
            oerhört hårt mot vissa grupper,t.ex. de mest utsatta i tunga arbeten.
            Därför avvisar vi detta föslag.
          </note>
          <note>
            Den socialdemokratiska regeringen inledde ett omfattande och
            framsynt arbete för en reformering på välfärdspolitikens område.
            Vi vill utveckla arbetslinjen. Det hör till det viktigaste. Genom
            att minska antalet långtidssjukskrivningar och förtidspensioneringar,
            genom förebyggande åtgärder i arbetsmiljön och genom rehabilitering
            vill vi förbättra människors livskvalitet och minska utgifterna
            i sjukförsäkringen.
          </note>
          <note>
            Vi menar att det är den vägen som är den riktiga.
          </note>
          <note>
            Det är den vägen man måste gå -- aktiva insatser, rehabilitering,
            förbättring av arbetsmiljön och mycket annat -- inte göra orättvisa
            nedskärningar av det slag som regeringen nu föreslår. Vi underkänner
            därför dess förslag.
          </note>
          <note>
            Fru talman! Jag vill med detta yrka bifall till vår reservation
            2.
          </note>
          <note type="speaker">
            Anf. 18 SIGGE GODIN (fp):
          </note>
          <note>
            Fru talman! I regeringens budgetproposition anges att utgångspunkten
            för välfärdspolitiken skall vara att den skall gynna alla men
            betyda mest för de ensamma, de handikappade och sjuka och särskilt
            ta hänsyn till behoven för dem som inte själva kan uppnå en rimlig
            standard.
          </note>
          <note>
            Staten har det yttersta ansvaret för att alla medborgare ges
            en grundläggande trygghet vid arbetslöshet, sjukdom, ålderdom
            och handikapp.
          </note>
          <note>
            Dessa insatser skall finansieras gemensamt, och medborgarna skall
            betala efter förmåga.
          </note>
          <note>
            Jag har många gånger här i kammaren tagit upp att utgiftsökningarna
            inom inte minst sjukförsäkringen har trängt tillbaka andra mycket
            angelägna behov, exempelvis satsningar på att förbättra levnadsnivån
            för de handikappade. Trots de ökade kostnaderna höjs vårdbidraget
            för vård av handikappade barn.
          </note>
          <note>
            Efter flera års krav från Folkpartiet kan nu vårdbidraget skrivas
            upp till två och ett halvt basbelopp, samtidigt som det också
            görs förbättringar i merkostnadsersättningen.
          </note>
          <note>
            Fru talman! Jag noterar med tillfredsställelse att en enig riksdag
            har accepterat regeringens förslag i denna del.
          </note>
          <note>
            Fru talman! Det är nödvändigt att komma till rätta med såväl
            de samhällsekonomiska som de statsfinansiella obalanserna. Det
            behövs därför en systematisk och långsiktig plan för att minska
            de offentliga utgifternas andel av BNP. För socialförsäkringarna
            innebär detta en inriktning på att öka inslaget av självrisk för
            olika förmåner. Det är också väsentligt att på olika sätt öka
            sambandet mellan avgifter och förmåner.
          </note>
          <note>
            Regeringen föreslår därför att två karensdagar skall införas
            i sjukförsäkringen. Därmed höjs ersättningen den tredje dagen
            från 75 % till 90 %.
          </note>
          <note>
            Genom ett högkostnadsskydd skall särskilt utsatta skyddas. För
            att inte det skall råda någon tveksamhet, vill jag också påminna
            om att arbetsgivaravgiften skall höjas i motsvarande mån.
          </note>
          <note>
            Ett förslag om karensdagar kommer att presenteras för riksdagen
            senare i höst, när förslaget har remissbehandlats. Det är bra
            att Börje Nilsson tycker att det är en riktig åtgärd att skicka
            ut förslaget på remiss. Det har varit litet si och så under den
            förra regeringens tid vad som har remissbehandlats och inte.
          </note>
          <note>
            Och självklart, Börje Nilsson, värderar vi de remissvar som kommer
            in. Man skulle aldrig komma på tanken att skicka ut en remiss,
            om man inte avsåg att ta del av svaren. De skall självfallet värderas
            och ställas i relation till de ekonomiska realiteter som landet
            befinner sig i.
          </note>
          <note>
            I dagens betänkande redovisas också regeringens förslag till
            förbättringar vid ersättning för närståendevård. Regeringen föreslår
            att ersättning skall kunna medges även om den sjuke inte får sin
            vård i hemmet eller i annan enskild bostad. Det tycker jag är
            en utmärkt förbättring.
          </note>
          <note>
            Fru talman! Beträffande andra förändringar som föreslås vill
            jag säga att delpensionen har debatterats här och att andra talare
            kommer att ta upp frågorna kring föräldraförsäkringen. Förslag
            om ändrade läkemedelskostnader kommer att behandlas av kammaren
            vid en senare tidpunkt.
          </note>
          <note>
            I fråga om socialförsäkringsadministrationen följer regeringen
            upp de tidigare beslutade åtgärderna, vilka tillsammans med de
            förslag som utskottet lägger i dag kommer att innebära en sänkning
            av ohälsotalet och ett vidare arbete med att reducera långtidssjukskrivningar
            och förtidspensionering.
          </note>
          <note>
            Med anledning av Ny demokratis krav på avveckling av FAS 90 kan
            jag informera kammaren om att regeringen nyligen beslutat att
            skrinlägga
          </note>
          <note>
            FAS 90. De medel som anvisats i budgeten för datautrustning vid
            kassorna krävs oavsett om
          </note>
          <note>
            FAS 90 avvecklas eller inte. Någon besparing i miljardklassen,
            som Ny demokrati påstår, blir alltså inte fallet.
          </note>
          <note>
            Fru talman! Så över till kommentarerna till oppositionens motioner
            och reservationer.
          </note>
          <note>
            Socialdemokraterna uppger i sin motion, som
          </note>
          <note>
            Börje Nilsson poängterade, att den samhällsekonomiska utvecklingen
            i och för sig kan kräva omprövning av såväl regler som organisation
            för att hålla kostnaderna nere och för att göra verksamheten effektivare.
          </note>
          <note>
            Den socialdemokratiska regeringens reformarbete skall fullföljas
            med kraft, säger man. Den argumentationen utmynnar i att det är
            angeläget att fortlöpande följa systemens utveckling vad gäller
            kostnader, fördelningseffekter och risk för resursläckage.
          </note>
          <note>
            Vi konstaterar att av det ekonomiska ansvaret för samhällsekonomin
            syns inte ett spår.
          </note>
          <note>
            Socialdemokraterna nöjer sig med att följa utvecklingen. Att
            medverka till några som helst besparingar som drabbar folkflertalet
            låter sig inte göras med socialdemokratisk politik. Men vad det
            handlar om när man skall göra stora besparingar är ju att alla
            måste bidra.
          </note>
          <note>
            Införande av två karensdagar skulle, säger
          </note>
          <note>
            Socialdemokraterna, drabba låginkomsttagare och kvinnor samt
            löntagare med tunga arbeten och dåliga arbetsmiljöer. Några sådana
            tankar hade
          </note>
          <note>
            Socialdemokraterna uppenbarligen inte när sjuklön infördes och
            ersättningen sänktes till 75 %
          </note>
          <note>
            de tre första sjukdagarna. Att besparingar måste göras även i
            sjukförsäkringen borde väl stå klart efter de prognoser som redovisades
            i fredags i kompletteringspropositionen. Det skulle vara intressant
            att höra Börje Nilssons kommentarer till det ekonomiska läget.
          </note>
          <note>
            I Vänsterpartiets argumentation talas om att karensdagar gynnar
            arbetsplatser med hög korttidsfrånvaro. Om besparingen av karensdagarna
            dras in till staten, kan väl rimligen inte den enskilda arbetsplatsen
            gynnas av detta.
          </note>
          <note>
            Låt mig också säga att Vänsterpartiet kräver att kompensationsnivån
            i sjukförsäkringen skall återställas. Att sänka ersättningen till
            maximalt 5,5
          </note>
          <note>
            basbelopp, som Vänsterpartiet föreslår, innebär inte att statskassan
            kompenseras. Den ekonomiska beräkningen verkar mera vara gripen
            ur luften än utgöra någon övertänkt ekonomisk kalkyl.
          </note>
          <note>
            Från Ny demokratis sida talas om att ett nytt anslagssätt skall
            tillämpas vid långtidssjukskrivningar. Partiet anser att de verkligt
            sjuka skall sjukpensioneras och därmed avföras ur rehabiliteringssystemet.
            Samtidigt skall sjukpenningen sänkas till 70 % av lönen för de
            långtidssjukskrivna.
          </note>
          <note>
            Fru talman! Tidigare år har riksdagen varit helt enig om att
            med alla medel rehabilitera långtidssjuka, så att de kan komma
            tillbaka till förvärvslivet. I Ny demokratis Sverige klämmer man
            åt de långtidssjuka och förpassar dem till pensionssystemet. Det
            är något nytt här i riksdagen.
          </note>
          <note>
            Fru talman! Vid en genomgång av
          </note>
          <note>
            Socialdemokraternas motion om den ekonomiska politiken finner
            jag ingenting av den ekonomiska insikt som syntes växa fram i
            samband med att sjuklön och sänkt ersättningsnivå infördes i fjol.
            Nu finns enbart ett oppositionsparti som seglar i medvind genom
            att inbilla medborgarna att höjda skatter, ökade socialförsäkringskostnader
            och obefintlig tillväxt ger Sverige bättre konkurrenskraft och
            ökad sysselsättning.
          </note>
          <note>
            I Långtidsutredningen som presenterades i dagarna finns ingenting
            av den ohämmade utgiftslusta som
          </note>
          <note>
            Socialdemokraterna hänger sig åt. Ni tycker tydligen att utgifterna
            och socialförsäkringarna skall få fortsätta i samma rasande takt.
            Man nöjer sig med att följa utvecklingen. Vad innebär det att
            följa utvecklingen, Börje Nilsson? Ni litar på att regeringen
            och övriga partier i riksdagen tar det ekonomiska ansvaret för
            landet. Då är det klart att man kan sitta med armarna i kors och
            följa utvecklingen.
          </note>
          <note>
            Fru talman! Jag nöjer mig med detta tills vidare.
          </note>
          <note>
            Jag ber att få yrka bifall till utskottets hemställan i dessa
            avsnitt och avslag på reservationerna och meningsyttringen.
          </note>
          <note type="speaker">
            Anf. 19 BÖRJE NILSSON (s) replik:
          </note>
          <note>
            Fru talman! Sigge Godin säger att man skall rätta sig efter remissinstanserna
            när det gäller karensdagar. Det är naturligtvis värdefullt. Jag
            drar den slutsatsen att om de säger nej, läggs inte något förslag
            om karensdagar fram. Det är den slutsats jag drar av debatten.
            Vi kommer naturligtvis att följa detta. Det skulle ha varit värdefullt
            om man hade skickat också förslaget om delpension på remiss. Det
            är synd att det inte har gjorts. Det borde ha skett innan förslaget
            lades fram för riksdagen. Det är också ett genomgripande förslag.
          </note>
          <note>
            I denna debatt förs ofta fram att man vill ordna upp ekonomin.
            Den socialdemokratiska regeringen gjorde mycket viktiga förändringar
            tidigare för att korrigera den ekonomiska obalans som fanns. Jag
            vill också säga att vi hade ett ganska bra utgångsläge i fjol
            höstas.
          </note>
          <note>
            Den enda vägen, som man nu går, leder rakt in i krisen. Det ser
            vi varje dag. Den går rakt in i krisen så det brakar om det. Det
            gynnar framför allt rika.
          </note>
          <note>
            Vi hörde av Gullan Lindblad att det är de sämst ställda, de svaga
            grupperna som skall drabbas. De får ta på sig detta, medan man
            i stället gynnar de rika grupperna.
          </note>
          <note>
            Sigge Godin säger att det inte räcker med att följa utvecklingen
            och att kostnaderna rasar i väg mycket snabbt. Men i stället för
            att göra ingrepp i socialförsäkringarna med karensdagar, måste
            man följa den linje vi valde 1990 och 1991. Vi lade då fast ett
            helt program, där arbetslinjen framhölls. På det sättet får man
            verkligen ner antalet långtidssjukskrivningar och förtidspensioneringar.
          </note>
          <note>
            Det är den vägen man måste gå, genom att sätta in en aktiv rehabilitering.
            Det är realistiska och riktiga åtgärder. Det är beklagligt att
            man inte driver denna linje hårdare utan nu går in för nedskärningar
            i sjukförsäkringen i form av karensdagar. Det är en beklaglig
            linje som vi inte ställer upp på.
          </note>
          <note type="speaker">
            Anf. 20 SIGGE GODIN (fp) replik:
          </note>
          <note>
            Fru talman! Jag har inte sagt att vi skall rätta oss efter remissvaren
            när det gäller karensdagarna,
          </note>
          <note>
            Börje Nilsson. Det finns ingen regering i detta land som någonsin
            har rättat sig efter alla remissvar. Vad man skall göra är att
            värdera remissvaren. Det är därför vi skickar ut frågan på remiss.
            Sedan värderar vi resultatet, och vi tar det ekonomiska ansvaret.
          </note>
          <note>
            Börje Nilsson fortsätter på samma tema som Doris
          </note>
          <note>
            Håvik, att det är de svaga som drabbas. Om det inte finns en
            stabil ekonomi i landet, drabbas de svaga.
          </note>
          <note>
            För att det inte skall bli verklighet måste vi, folkflertalet,
            hjälpa till litet på marginalen. Gullan
          </note>
          <note>
            Lindblad sade att det handlade om 2 %. Det är så mycket vi måste
            hjälpa till att samla in, för att rädda de svaga i vårt välfärdssamhälle,
            så att vi kan ha en generell välfärd. Uppfattningen att vi skall
            ha en generell välfärd delar vi alla.
          </note>
          <note>
            Börje Nilsson talar om att Socialdemokraterna lade fast ett helt
            program. Det handlade om arbetslinjen, rehabilitering, sjuklön
            och sänkt ersättningsnivå. Då fanns det inga delade meningar om
            att det var den vägen man skulle gå. Min fråga är fortfarande:
            Varför tänker ni inte på att en sänkning av ersättningsnivån drabbar
            så hårt, när ni kritiserar ett eventuellt införande av karensdagar,
            och säger att det drabbar på ett oskäligt sätt? Vi kommer säkert
            tillbaka till den debatten senare i höst.
          </note>
          <note>
            Låt mig tala om för Börje Nilsson, om han inte har förstått det,
            att den sänkning av ersättningsnivån som vi var överens om och
            som vi har i dag innebär tre kvarts dag. Till detta skall man
            lägga drygt en hel dag. Det kan inte vara en katastrof för korttidssjuka
            människor att avstå den marginella delen. Jag betvivlar att det
            handlar om några 4 000
          </note>
          <note>
            kr., som Börje Nilsson försöker få det till.
          </note>
          <note>
            Samtidigt finns det skäl att fråga Börje Nilsson om inte välfärden
            gäller för de långtidssjuka och de handikappade, om man inte skall
            se till att de har trygghet och en god vård och kommer tillbaka
            till jobbet, som ni talar om. Då måste vi se till att ekonomin
            fungerar. Det kanske finns skäl att ta en ekonomisk debatt och
            försöka ägna den åt hur vi skall kunna samla ihop resurser som
            gör att välfärdssamhället fungerar och kan byggas ut. Tack och
            lov kommer ett förslag i höst som gäller de handikappade, det
            glömda Sverige, de som inte någon värnat om tidigare. Låt oss
            hjälpas åt att höja standarden för de människorna, som verkligen
            är på livets skuggsida, i stället för att gräva ner oss i långa
            debatter om huruvida korttidssjuka människor skall avstå en mycket
            liten del för att klara välfärdssamhället och ekonomin och få
            tillbaka jobben och sysselsättningen för de arbetslösa.
          </note>
          <note type="speaker">
            Anf. 21 BÖRJE NILSSON (s) replik:
          </note>
          <note>
            Herr talman! Sigge Godin säger att folkflertalet skall hjälpa
            till att få ner kostnaderna för socialförsäkringen. Men karensdagar
            drabbar ju alldeles speciellt de svaga, utsatta grupperna.
          </note>
          <note>
            Också de handikappade, som Sigge Godin åberopade här, drabbas.
            Det finns många handikappade med allergier och andra besvär som
            måste vara hemma från jobbet ofta. De kommer att drabbas av detta,
            det är helt klart. Den allmänna politik som regeringen för gynnar
            på olika sätt andra grupper, de rika och förmögna. Det är en orättvis
            fördelningspolitik.
          </note>
          <note>
            Skall man hålla kostnaderna nere krävs aktiva insatser, men inte
            av det slag som de åtgärder ni nu genomför. Det program vi lade
            fram var realistiskt och bra. Där ingick rehabilitering. På det
            sättet kan människorna återföras till arbetslivet, och det är
            oerhört viktigt att det kan ske.
          </note>
          <note>
            Detta är en oerhört viktig fråga även för folkhälsan.
          </note>
          <note>
            Det är väsentligt att människor verkligen har råd att vara hemma
            när de är krassliga. Det är ekonomiskt vettigt för samhället att
            man verkligen kan stanna hemma när man känner sig dålig. På det
            sättet kan man komma tillbaka mycket snabbare till arbetslivet
            och ge mer. Det är arbetslinjen via rehabilitering man skall gå
            och inte via de orättvisa nedskärningar som regeringen nu gör.
          </note>
          <note type="speaker">
            Anf. 22 SIGGE GODIN (fp) replik:
          </note>
          <note>
            Herr talman! Låt mig börja med en fråga som är mycket intressant.
            Börje Nilsson säger att man skall ha råd att vara hemma när man
            är sjuk. Jag skulle gärna vilja veta varifrån det argumentet har
            kommit. Det använde ni inte när det gällde att sänka ersättningsnivån
            till 75 % för de tre första dagarna. Sedan mötte vi det argumentet
            ute i samhället.
          </note>
          <note>
            Varför löper inte Börje Nilsson linan ut och säger att ni bedömde
            frågan fel, att ni inte heller vill ha en sänkt ersättningsnivå,
            därför att man då inte har råd att vara sjuk? Ni har aldrig antytt
            det, utan ni har bara konstaterat att ni måste göra de här besparingarna,
            och då var ni glada över att bl.a.
          </note>
          <note>
            Folkpartiet var berett att ställa sig bakom dem. Vi tycker att
            det var rätt väg att gå, också att införa sjuklön. Argumentet
            håller inte, dvs. att människor inte skulle ha råd att vara hemma
            därför att de korttidssjukskrivna drabbas, som Börje Nilsson nu
            säger, av två karensdagar.
          </note>
          <note>
            Låt mig återigen poängtera att det skall göras undantag för kroniker.
            Det görs i dag, och det finns inget skäl att ta tillbaka det beslutet.
            Det skall finnas ett högkostnadsskydd, så att man inte drabbas
            oskäligt. Det finns i dag. Vi har inga delade meningar på den
            punkten.
          </note>
          <note>
            Det räcker inte, Börje Nilsson, att sitta med armarna i kors
            och tro att utvecklingen löser det här problemet. Vi måste gå
            vidare. Arbetslinjen skall gälla. Rehabiliteringen skall skötas
            och utvecklas.
          </note>
          <note>
            Arbetsmiljöerna skall förbättras. Men det räcker inte. Folkflertalet
            måste också på marginalen hjälpa till att skapa ekonomi för att
            fortsätta det här viktiga arbetet för framför allt de långtidssjuka
            och förbättra också för de svaga grupperna i samhället.
          </note>
          <note>
            Det är den vägen som vi vill gå.
          </note>
          <note>
            Jag trodde, Börje Nilsson, när ni förstod att man måste införa
            sjuklön och sänka ersättningsnivån, att ni hade fattat att det
            är den vägen som man måste gå för att klara de enormt stora utgifter
            som vi har i vårt socialförsäkringssystem. Tydligen var det en
            sak som ni förstod när ni satt i regeringsställning, men i dag
            har ni lämnat det därhän och tycker att det är lugnt och fridfullt
            att sitta med armarna i kors och säga att vi får studera utvecklingen.
            Utvecklingen går med rasande fart åt fel håll.
          </note>
          <note>
            Förste vice talmannen anmälde att Börje Nilsson anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 23 BIRGITTA DAHL (s):
          </note>
          <note>
            Herr talman! I socialförsäkringsutskottets betänkande nr 8 behandlas
            också anslagen till föräldraförsäkring och vårdbidrag för handikappade
            barn i budgetpropositionen och i proposition 106 om förbättringar
            av vårdbidraget och förenklingar av regler för sjukpenning i samband
            med föräldraledighet. Vi socialdemokrater har redovisat vår uppfattning
            i två partimotioner, om rättvisa i socialförsäkringen och om socialpolitiken.
          </note>
          <note>
            Låt mig, herr talman, först deklarera att vi är överens om förslagen
            om förbättrat vårdbidrag för handikappade barn och om förenklingarna
            av reglerna för sjukpenning i samband med föräldraledighet. Men
            där upphör enigheten.
          </note>
          <note>
            Dagens debatt förs naturligtvis med anledning av utskottets betänkande,
            men den förs också mot bakgrund av den senaste tidens debatt om
            de olika förslag till vårdnadsbidrag på bekostnad av barnomsorgen
            och föräldraförsäkringen som regeringspartierna nu tvistar om
            och som djupt oroar de unga familjerna. Den förs mot bakgrund
            av den växande proteströrelsen runt om i vårt land, mot de samlade
            effekterna av den sociala nedrustning som nu pågår och som drabbar
            jämställdheten, barnen, kvinnorna och familjepolitiken mycket
            hårt. Den förs också mot bakgrund av de förslag och avsiktsdeklarationer
            om ytterligare försämringar som redovisas i kompletteringspropositionen
            och regeringens förslag om den kommunala ekonomin.
          </note>
          <note>
            Det är ingen överdrift att säga att regeringen och regeringspartierna
            är i färd med att i grunden förändra Sverige: bort från den generella
            välfärdspolitiken, bort från folkhemmet, bort från jämställdheten
            och världens bästa familjepolitik.
          </note>
          <note>
            Det som nu pågår är någonting utomordentligt allvarligt. Det
            låg en genial tanke bakom Per Albin
          </note>
          <note>
            Hanssons folkhemsbegrepp. Det var ett försök att ordna livet
            i det moderna samhället på ett sådant sätt att varje människa
            skulle få möjlighet att, som
          </note>
          <note>
            Hjalmar Branting en gång uttryckte det, förverkliga sina bästa
            stämningars längtan, därför att han eller hon levde i frihet och
            trygghet.
          </note>
          <note>
            När folkhemstanken kombinerades med jämställdhetspolitiken togs
            ytterligare ett mycket viktigt steg i riktning mot arbetet att
            försöka ordna livet på ett mänskligt sätt i det moderna samhället.
          </note>
          <note>
            Det är vi socialdemokrater som har byggt ut jämställdheten och
            världens bästa familjepolitik.
          </note>
          <note>
            Vi har gjort det för att kvinnorna skulle få ett bättre liv --
            men också för männen och allra mest för barnen. Det kan jag och
            andra kvinnor i min generation säga med en alldeles särskild känsla
            och stolthet över att vara socialdemokrater.
          </note>
          <note>
            Jämställdheten och barnen var min generations stora projekt.
            Det var vi som gjorde revolt mot de orättvisor som drabbade oss
            och våra mammor. Det var vi som fick partiet och fackföreningsrörelsen
            att ställa sig i spetsen för det reformarbete vi ville ha.
          </note>
          <note>
            Vi krävde rätt till utbildning, arbete, egen skatt, egen social
            trygghet, egen pension.
          </note>
          <note>
            Vi krävde också respekt för det kvinnliga kulturarvet, för konsten
            att vårda och upprätthålla livet.
          </note>
          <note>
            Vi hade en vision om det fullvärdiga livet, där alla --
          </note>
          <note>
            män och kvinnor, rika och fattiga -- kunde växa efter sin egenart
            och hjälpas åt, med barnen, på jobbet, i facket, i samhällsarbetet.
          </note>
          <note>
            Hela samhället skulle utformas med barnens behov i centrum. Varje
            unge skulle få den bästa starten i livet. Och det samhället, där
            barnens behov är den självklara utgångspunkten för hur vi ordnar
            liv och arbete, där det kvinnliga kulturarvet respekteras, där
            många kvinnor finns med bland beslutsfattarna, skulle bli ett
            bättre samhälle för alla. De män som levde i ett sådant samhälle
            skulle bli bättre, friare, starkare, varmare och modigare män.
          </note>
          <note>
            Så tänkte vi. Och vi fick med oss männen, partiet och facket
            i det arbete som krävdes för att förändra samhället.
          </note>
          <note>
            På den tiden stod Folkpartiet på vår sida.
          </note>
          <note>
            Vi har nu kämpat hela vårt liv med att förverkliga vår vision.
            Vi har ofta slitit hårt med dubbelarbete -- många av oss utan
            dagis och föräldraförsäkring -- men vi har burits av visionen
            att kunna ge våra barn och barnbarn chansen att leva det fullvärdiga
            liv som vi drömde om.
          </note>
          <note>
            Det har skett en revolution i det svenska samhället på en generation.
            Svenska kvinnor är unika. De arbetar mer, har mer makt och inflytande,
            men de föder också fler barn och är friskare än kvinnor i andra
            länder. Svenska män är unika i sitt sätt att ta ansvar för familjen.
            Och svenska barn är unika; de är friskare och lyckligare än barn
            i andra länder.
          </note>
          <note>
            Man kan säga att det som har varit grundbulten i den här politiken
            är två saker, nämligen barnomsorgen och föräldraförsäkringen,
            som är unika i sitt sätt att ge unga människor frihet att forma
            sina liv efter hur det passar dem och ta aktivt ansvar för sina
            barn.
          </note>
          <note>
            Det är ingen slump att det föds fler barn här än i något annat
            industriland. Det är ett uttryck för att unga människor har tyckt
            att det har känts tryggt att sätta barn till världen i det samhälle
            som vi har byggt. Därför blir vi faktiskt utom oss när den borgerliga
            regeringen och dess likasinnade i kommunerna snyter jämställdheten
            och världens bästa familjepolitik framför näsan på våra barn och
            barnbarn, när vi äntligen tyckte oss vara framme vid målet.
          </note>
          <note>
            Nu när vi är nära målet -- full behovstäckning i barnomsorgen
            -- börjar daghem stängas och dagmammor avskedas, trots att det
            finns barn som behöver dem. I stället för att bygga ut det sista
            steget i föräldraförsäkringen vill man stjäla pengar från den
            till ett vårdnadsbidrag som ingen ändå kan leva på och som inte
            hör hemma i modern familjepolitik.
          </note>
          <note>
            Det blir kvinnorna som drabbas -- flerdubbelt. Det är våra döttrar
            som förlorar dagisplatsen, och de skall nu behöva leva med samma
            eviga oro som vi.
          </note>
          <note>
            Det är våra barnbarn som far illa när barngrupper splittras och
            flyttas om, när kvaliteten sjunker och när föräldrarna tvingas
            till byten och provisorier.
          </note>
          <note>
            Det hade vi inte tänkt oss att behöva uppleva igen.
          </note>
          <note>
            Regeringens planer på att betala vårdnadsbidraget med pengar
            från föräldraförsäkringen eller barnomsorgen innebär ett sabotage
            mot kvinnorna, jämställdheten och rättvisan. Det förslag som är
            minst dåligt och som anses vara det som Bengt
          </note>
          <note>
            Westerberg står för innebär faktiskt att en ensamstående lågavlönad
            mamma skulle förlora
          </note>
          <note>
            1 000 kr. i månaden när hon är föräldraledig. De andra partiernas
            förslag är mycket värre. Med moderaternas förslag skulle en ensamstående
            tvåbarnsmamma förlora mer än 4 000 kr. i månaden. Vi kommer att
            bekämpa denna politik med alla medel. Vi vill bygga ut föräldraförsäkringen,
            höja barnbidraget och se till att alla barn får bra barnomsorg.
          </note>
          <note>
            Det är också kvinnorna, gamla och unga, som kommer att förlora
            jobben med regeringens och de borgerliga kommunernas politik.
            Det är kvinnorna som kommer att få ta hand om de barn, gamla och
            handikappade som vi inte längre tar gemensamt ansvar för. I spåret
            av regeringens politik växer det fram en armé av svarta dagmammor
            utan social trygghet och pension.
          </note>
          <note>
            Naturligtvis drabbas kvinnorna mycket hårt av arbetslösheten,
            särskilt när de dessutom straffas med att förlora dagisplatsen
            när de blir arbetslösa.
          </note>
          <note>
            Kvinnorna drabbas värst av karensdagar, slopad delpension och
            nedskärningarna i vuxenutbildningen.
          </note>
          <note>
            Detta sammantaget kommer att leda till att många kvinnor åter
            blir så beroende av sina män att de inte kan välja fritt hur de
            skall leva. Det kommer även att leda till att vi återgår till
            det system där kvinnor blir fattigpensionärer mot slutet av livet.
            Det hade vi verkligen tänkt att få slippa föra vidare till nya
            generationer.
          </note>
          <note>
            Jag vill också säga att männen med denna politik nu riskerar
            att förlora den nära kontakt med sina barn som de äntligen har
            fått chansen till och att barnen kommer att förlora sina pappor.
          </note>
          <note>
            Det här skulle inte vara möjligt om Folkpartiet hade stått fast
            vid den politik som man varit med om att genomföra. Men nu har
            Folkpartiet bytt sida, och nu hjälper Folkpartiet högerpartierna
            att avskaffa och riva upp jämställdheten och världens bästa familjepolitik.
          </note>
          <note>
            Herr talman! Vi socialdemokrater kommer inte att finna oss i
            det som borgerligheten nu tar sig före. Vi tänker ta kampen en
            gång till för jämställdheten och för en familjepolitik som är
            bra för barnen, för kvinnorna och för männen. Därför säger vi
            nej till vårdnadsbidrag. Därför säger vi nej till försämringar
            i barnomsorgen. Vi socialdemokrater vill ha en bra barnomsorg
            för alla barn. Vi vill fortsätta att bygga ut föräldraförsäkringen
            så fort det finns ekonomiska förutsättningar för det. För oss
            är en utbyggnad av föräldraförsäkringen den högst prioriterade
            reformen.
          </note>
          <note>
            Herr talman! Jag yrkar bifall till reservation 3 i socialförsäkringsutskottets
            betänkande 8.
          </note>
          <note>
            I detta anförande instämde Ines Uusmann (s).
          </note>
          <note type="speaker">
            Anf. 24 KARIN ISRAELSSON (c):
          </note>
          <note>
            Herr talman! Jämställdhet och jämlikhet har varit mål som vi
            i vårt land har arbetat för att genomföra när det gäller förhållandet
            mellan kvinnor och män.
          </note>
          <note>
            Vi ser fortfarande stora brister när det gäller lika lön för
            lika arbete eller när det gäller ansvaret för familjens situation.
            Många kvinnor lever ensamma med sina barn och får därigenom en
            tung börda för fostran och tillsyn.
          </note>
          <note>
            Barnens möjlighet till kontakt med båda föräldrarna brister i
            många familjer som har separerat. Det är barnen som far mest illa
            i dessa situationer. Långa arbetsresor och stressande arbetsuppgifter
            bidrar till att kvinnor i större utsträckning än män är sjukskrivna,
            förtidspensionerade och allmänt sjuka. Små möjligheter att påverka
            sin arbetssituatuion bidrar till denna utveckling. Man bör nog
            ställa frågan om det är detta pris som den svenska kvinnan har
            fått betala för sitt ekonomiska oberoende. Vad var det som gick
            snett? Jo, jag tror att man inte tillräckligt mycket tog hänsyn
            till kvinnornas förutsättningar och behov.
          </note>
          <note>
            När barnen väntas och föds lägger samhället ned åtskilliga resurser
            på att dels ge en god förebyggande vård, dels ge goda ekonomiska
            möjligheter för att göra det möjligt för föräldrarna att umgås
            med sitt barn. Möjligheten att utnyttja föräldraförsäkringen före
            förlossningen utnyttjas tyvärr alltför sällan numera. Det var
            nog den möjligheten som föresvävade dåtidens lagstiftare när de
            i föräldraförsäkringen lade in möjligheten att ta ut föräldraförsäkring
            före förlossningen.
          </note>
          <note>
            I Finland har man bundit upp en del av föräldraförsäkringen så
            att blivande mödrar får lov att ta igen sig under de fyra veckorna
            före förlossningen. Vad blev följden av detta? Jo, barnens födelsevikt
            ökade. Mödrarna fick samhällets stöd att få tid att vänta barn.
          </note>
          <note>
            Att få barn är ingen sjukdom, som det ofta betraktas som i vårt
            land, då ca 70 % av de blivande mödrarna sjukskrivs under månaden
            före beräknad förlossning. I Sverige har vi hinnit så långt att
            vi delvis bortser från de biologiska förutsättningarna som påverkar
            kvinnor vid graviditet och barnafödande.
          </note>
          <note>
            Varför väljer kvinnor deltidsarbete om anledningen inte är ett
            behov av att umgås med sina barn och att dessutom sköta hem och
            familj? Men även detta kommer ofta bort i dagens debatt rörande
            föräldraförsäkringen kontra vårdnadsersättningen.
          </note>
          <note>
            Vi som ibland vågar föra fram dessa argument i någon debatt betraktas
            av våra motståndare som mörkermän och reaktionära. Jag antar att
            Birgitta
          </note>
          <note>
            Dahl kommer att bemöta detta. Men sanningen att säga kan vi väl
            inte förneka att våra behov av barn och familj inte har fått en
            möjlighet att beaktas i den familjepolitik som har drivits av
          </note>
          <note>
            Socialdemokraterna ända sedan Alva Myrdals tid.
          </note>
          <note>
            Hon glömde dock bort att alla arbeten inte är personlighetsutvecklande
            och att alla inte ger större delaktighet i samhällslivet. Vilket
            samhällsengagemang orkar en uttröttad förortsmamma med tre barn
            och heltidsarbete med?
          </note>
          <note>
            Socialdemokraterna begraver sig i det förflutna.
          </note>
          <note>
            Birgitta Dahl gav i sitt anförande bakgrunden till att
          </note>
          <note>
            Socialdemokraterna står fast vid de förslag som de en gång har
            lagt fram. Det är möjligt att något av det som var aktuellt i
            början av detta århundrade fortfarande kan äga stor giltighet.
            Men jag tror att det är mycket viktigt att man också kan vara
            så pass klarsynt att man kan utvärdera det som har hänt och göra
            avsteg från uppfattningar som då gällde för att föra utvecklingen
            framåt. Om jag har tolkat
          </note>
          <note>
            Birgitta Dahl rätt är det en sanning som gäller en gång för alla
            oavsett hur samhället utvecklas och oavsett hur resultatet blir
            av de förslag som en gång har lagts fram. Det tror jag är en mycket
            farlig inställning i politiska sammanhang. Man måste följa med
            den utveckling som sker och kunna göra förändringar, så att de
            krav som ställs i ett modernt samhälle uppfylls.
          </note>
          <note>
            Socialdemokraterna har helt bortsett från den grupp av föräldrar
            vars största önskemål är att kunna ägna sin tid åt barnen men
            som inte har fått någon som helst ersättning och erkänsla för
            det.
          </note>
          <note>
            I dag är många kvinnor verkligen fattigpensionärer, eftersom
            de har ägnat sitt liv åt vårdinsatser utan att samhället har belönat
            dem på något sätt. Min förhoppning är att pensionsarbetsgruppen
            skall komma till rätta med den situationen.
          </note>
          <note>
            I den socialdemokratiska reservationen slås fast att det har
            betytt en höjd ekonomisk standard för familjen att kvinnan arbetar.
            Inte med ett ord berör man det faktum att det är hart när omöjligt
            att klara en familj på en inkomst; något val har man inte haft,
            utan det har inneburit stora ekonomiska uppoffringar om man valt
            att arbeta hemma med barnen.
          </note>
          <note>
            Jag kan däremot hålla med om att ett förvärvsarbete för många
            kvinnor innebär möjligheter till personlig utveckling och större
            delaktighet i samhällslivet. Det finns, som sagt, undantag.
          </note>
          <note>
            Vi som arbetar i riksdagen har en privilegierad ställning, men
            det är ändå inte många som tar riksdagsarbetsuppgifter om de har
            små barn hemma -- inte ens med en god barnomsorg och relativt
            välordnad ekonomi. Man kan fråga sig varför.
          </note>
          <note>
            Om man läser den socialdemokratiska reservationen kan man spåra
            något slags förvåning över att regeringen arbetar för att införa
            vårdnadsersättning. Det var ju den frågan som gjorde att socialdemokraterna
            i valet 1988 fann behov av att lova att förlänga föräldraförsäkringen,
            och man talade varmt och länge om den kvinnofälla som vårdnadsersättningen
            skulle innebära. Det var ett vallöfte som inte blev något annat
            än en målsättning.
          </note>
          <note>
            Att vi nu i regeringsställning försöker uppfylla vår målsättning
            borde inte förvåna. Men det kanske gör det eftersom socialdemokraterna
            från sitt eget sätt att arbeta är vana att, för att få möjlighet
            att behålla en maktposition, gå ut med ett vallöfte som man sedan
            inte infriar.
          </note>
          <note>
            I valet mellan att ge även de föräldrar som väljer att själva
            vårda sina barn en ekonomisk ersättning och att förlänga föräldraförsäkringen,
            väljer vi vårdnadsersättningen. Det har vi klargjort i gemensamma
            motioner och reservationer under de senaste åren. En arbetsgrupp
            inom regeringskansliet arbetar för närvarande med den frågan.
            Birgitta Dahl, och även vissa tidningar, tycks mena att förslaget
            redan är klart. Jag förstår inte att man kan gå ut så intensivt
            i en debatt när debatten fortfarande pågår inom regeringskansliet
            och inga förslag finns färdiga.
          </note>
          <note>
            Socialdemokraterna har ännu inte vaknat upp när det gäller de
            krav som en grupp föräldrar ställt: ge oss valfrihet. Vi tycker
            att de pengar som går till småbarnsföräldrarna skall fördelas
            mer solidariskt.
          </note>
          <note>
            Solidaritet saknas helt i de socialistiska partiernas syn på
            barnomsorgen. Man tänker i första hand på föräldrarnas rättigheter;
            barnens situation nämns inte. Vi i regeringspartierna vill främst
            se till barnens situation. Får familjerna valfrihet i barnsomsorgen
            ökar också barnens trygghet.
          </note>
          <note>
            Birgitta Dahl säger att svenska kvinnor är unika;
          </note>
          <note>
            det är de. När man kommer utomlands får man ofta frågor om hur
            vi orkar klara av alla de arbetsuppgifter som läggs på oss: heltidsarbete,
            arbete med barn och familj, politiska uppdrag. Det är möjligt
            att svenska kvinnor är starkare än andra kvinnor.
          </note>
          <note>
            Jag kan inte förstå hur Birgitta Dahl kan påstå att svenska barn
            är lyckligare än andra barn. Om man har läst de utredningar som
            gjorts bland barn om barns uppfattningar finner man många olyckliga
            svenska barn som har beskrivit sin situation på ett sätt som borde
            ge oss riksdagsledamöter en tankeställare. Vi borde fråga oss
            vad vi har gjort för fel när svenska barn svarar att de inte är
            omtyckta av någon. De svaren får man inte i andra länder;
          </note>
          <note>
            där är barnen delaktiga. De är inte till bekymmer.
          </note>
          <note>
            De ställer inte till den typen av problem som gör att de känner
            det som om de inte är omtyckta av någon.
          </note>
          <note>
            Det är också skrämmande att se i folkhälsorapporten att svenska
            kvinnor står för en så stor del av ohälsotalen. Jag tror att det
            finns ett samband mellan kvinnornas situation och ohälsotalen,
            t.ex. att arbetsmarknaden ser ut som den gör. Jag tror inte att
            alla kvinnor far väl av att tvingas ut i arbetslivet när deras
            andra arbetsuppgifter är så betungande. Trots alla försök har
            vi inte lyckats särskilt bra att få männen mer delaktiga i ansvaret
            för hem och familj, utan det är fortfarande kvinnan som bär huvudansvaret;
          </note>
          <note>
            många kvinnor är dessutom ensamstående.
          </note>
          <note>
            Vårdbidraget för handikappade barn kommer med dagens riksdagsbeslut
            att räknas upp betydligt. 2,5
          </note>
          <note>
            basbelopp kommer att ligga till grund för vårdbidraget. Samtidigt
            kommer det att ges ut med en förmånsnivå som motsvarar tre fjärdedels
            nivå.
          </note>
          <note>
            Andra förbättringar kommer med detta förslag att starkt förbättra
            situationen för de handikappade barnen. Detta område, liksom när
            det gäller det särskilda pensionstillskottet till främst kvinnor
            som vårdat handikappade barn, visar på en mer solidarisk inställning
            till dessa grupper än vad den socialdemokratiska regeringen hade.
          </note>
          <note>
            Även i dessa senare fall har den socialistiska synen på arbete
            som utförts i hemmet bidragit till att de kvinnor som vårdat sina
            handikappade barn inte åtnjutit något stöd från samhället för
            sina arbetsinsatser. Med dagens beslut kommer möjligheten till
            särskilt pensionstillskott att kunna ges till denna grupp anhöriga
            utan alltför hårdhänt prövning. Nog borde även oppsitionen kunna
            visa sin erkänsla för att dessa förslag nu kommer att genomföras.
            Möjlighet för föräldrar att utnyttja kontaktdagar har tidigare
            varit låst vid att det bara varit möjligt om barnet funnits i
            samhällets barnomsorg. Nu vidgas ju möjligheten, så att allt fler
            barnomsorgsformer kommer att utnyttjas. Då är det rimligt att
            kontaktdagarna kan användas även i dessa omsorgsformer.
          </note>
          <note>
            Jag vill med detta, herr talman, yrka bifall till utskottets
            betänkande och avslag på reservationerna och meningsyttringarna.
          </note>
          <note type="speaker">
            Anf. 25 BIRGITTA DAHL (s) replik:
          </note>
          <note>
            Herr talman! Vi fick höra att centerns förslag skulle kunna ge
            kvinnorna bättre pension. På vilket sätt skulle man kunna få en
            bra pension som grundar sig på ett vårdnadsbidrag på 835 kr. i
            månaden?
          </note>
          <note>
            Vi fick höra av Karin Israelsson att vi måste fördela pengarna
            mer solidariskt. Vad ligger det för solidaritet i att en ensamstående,
            lågavlönad småbarnsmamma skall behöva avstå mellan 1 000
          </note>
          <note>
            och 5 000 kr. i månaden till vårdnadsbidraget --
          </note>
          <note>
            beroende på vilket av de borgerliga förslagen som vinner kampen
            i regeringen?
          </note>
          <note>
            Vi hoppas, för föräldrarnas skull, att ni inte lyckas enas, så
            att det nuvarande systemet kan leva kvar och utvecklas.
          </note>
          <note>
            Det är faktiskt så att man i en mycket omfattande
          </note>
          <note>
            FN-studie har redovisat att, trots att det finns problem och
            olyckliga barn också i Sverige, det är fler barn som är friska
            och lyckliga här än i något annat land i världen. Det är ett faktum.
          </note>
          <note>
            De folkhälsorapporter och särskilda studier om kvinnors hälsa
            som har redovisats visar bl.a. på att hälsotillståndet hos kvinnor
            faktiskt är bra i Sverige jämfört med andra länder. Det beror
            delvis på att de i andra länder har det så oerhört dåligt. Det
            är också sant att kvinnors hälsa nu hotas. Rapporterna visar att
            de försämringar som de borgerliga nu vill genomföra innebär ett
            direkt hot mot kvinnors hälsa. Försämringar av arbetsskadeförsäkring,
            av delpension och, av sjukförsäkring är ett hot mot kvinnors hälsa.
            Inte blir kvinnors hälsa bättre av att de skall känna oro för
            sina barn när barnomsorgen inte fungerar.
          </note>
          <note>
            Karin Israelsson är ohistorisk. Hon talade om situationen vid
            det här århundradets början. Det var inte vad jag talade om. Jag
            talade om hur det var ännu i början av 1960-talet när vi tog upp
            kampen för jämställdheten. Då hade vi stöd av
          </note>
          <note>
            Alva Myrdal. Vi hade naturligtvis nytta av insatser som hade
            gjorts av tidigare pionjärer, såsom Axel och Signe Höijer som
            införde mödra- och barnavården -- som också är en unik svensk
            uppfinning -- och Kata Dalström och andra som reste land och rike
            runt och gav kvinnor t.ex.
          </note>
          <note>
            sexualupplysning och möjlighet att hantera sin hälsa bättre.
          </note>
          <note>
            Då talar vi också om folkhemsbygget som utrotade fattigdom och
            tbc och gav skola till alla barn. Men så sent som i början på
            1960-talet var ojämlikheten ett faktum. Vi tog då nästa steg i
            den kamp som vi är oerhört stolta över och som vi tänker ta på
            nytt för att försvara oss, kvinnorna, männen och barnen mot de
            försämringar som ni vill göra.
          </note>
          <note type="speaker">
            Anf. 26 KARIN ISRAELSSON (c) replik:
          </note>
          <note>
            Herr talman! Birgitta Dahl väljer att måla med svarta färger.
            Hon säger att männen kommer att förlora sina barn och att barnen
            kommer att förlora sina pappor. Jag tror inte att hon har belägg
            för något av de antagandena.
          </note>
          <note>
            Om familjerna själva får välja, vilket de inte har möjlighet
            till i dag, så kommer de också att se till att barn och föräldrar
            får möjlighet att vara tillsammans mera. Vi tror att den möjligheten
            öppnas med en annan familjepolitik.
          </note>
          <note>
            Vi har kritiserat att det är samhället som väljer hur familjerna
            skall välja. Den valfriheten ger vi inte mycket för.
          </note>
          <note>
            Det är inte bara Socialdemokraterna som har varit med och byggt
            upp det samhälle som vi har i dag.
          </note>
          <note>
            När det gäller många av de förslag som Birgitta
          </note>
          <note>
            Dahl nu räknar upp har även vi varit med som tillskyndare för
            att förbättra situationen för svenska folket.
          </note>
          <note>
            Birgitta Dahl kan väl inte med bästa vilja i världen påstå att
            pensionssystemet har varit till förmån för dem som har valt att
            göra en arbetsinsats i hemmet för barn och anhöriga. Det är min
            förhoppning att den arbetsgrupp som ser över det framtida pensionssystemet
            skall se till att den grupp av människor som vill vårda anhöriga
            också skall få en god grundtrygghet.
          </note>
          <note>
            När vi satt i regeringsställning 1976--1982
          </note>
          <note>
            genomförde vi möjligheten till vårdår. Det har varit till stor
            fördel att man har kunnat räkna med dessa år i pensionsunderlaget.
            Vi har hela tiden hävdat den rätten.
          </note>
          <note>
            Vi får se vilken typ av vårdnadsersättning/vårdnadsbidrag som
            kommer att bli aktuell. Men den ensamstående mamman kommer därigenom
            att ges en ekonomisk möjlighet att minska sin arbetstid. Det är
            i alla fall
          </note>
          <note>
            Centerpartiets tanke att man skall kunna välja deltidsarbete
            för att få en något lättare situation.
          </note>
          <note>
            Jag avstår från att gå in på detaljer, eftersom det inte finns
            några detaljer att diskutera i det här förslaget. Den debatten
            avser jag att återkomma till när förslaget ligger på kammarens
            bord och vi skall ta ställning till det.
          </note>
          <note>
            Jag anser att en omfördelning av de pengar som går till föräldraförsäkringen
            och den sociala sektorn måste göras. I dag har familjerna 28 %
            av sin försörjning genom de transfereringar som kommer från systemet.
            Det är inte rimligt att situationen skall se ut på det viset i
            fortsättningen.
          </note>
          <note type="speaker">
            Anf. 27 BIRGITTA DAHL (s) replik:
          </note>
          <note>
            Herr talman! Ni vägrar att diskutera eller redovisa vad ni nu
            står för. Men ni hade ju förslag inför valet, och det är dem jag
            har räknat utifrån. Inget av dessa förslag innebär att den som
            vill vara hemma får en sådan ersättning att hon eller han kan
            leva på den.
          </note>
          <note>
            Det kan gälla en ensamstående mamma eller pappa eller en av två
            som lever ihop. Inget förslag ger en sådan nivå att någon man
            någonsin skulle drömma om att stanna hemma med de vårdnadsbidrag
            ni diskuterar. Inget av förslagen ger en sådan nivå att det skulle
            ge en bra pensionsgrundande inkomst som skulle innebära att man
            skulle slippa sluta som fattigpensionär. Alla förslag innebär
            däremot att de som yrkesarbetar skulle förlora mellan 1 000 och
          </note>
          <note>
            5 000 kr. i månaden. Det tycker vi är djupt orättfärdigt.
          </note>
          <note>
            Karin Israelsson tog i sitt förra inlägg upp ett resonemang som
            jag känner ett mycket stort motstånd mot. Hon talade på ett sätt
            som är ganska vanligt på er sida om att alla minsann inte har
            ett personlighetsutvecklande arbete, undersförstått som man har
            anledning att känna stolthet över.
          </note>
          <note>
            Detta gav Bo Södersten uttryck för i en av sina många artiklar
            mot barnomsorg och jämställdhet.
          </note>
          <note>
            Jag minns att jag reagerade mest mot detta.
          </note>
          <note>
            Vad är det som säger att fabriksarbeterskan, vårdbiträdet och
            den som jobbar i skolmåltidsmatsal, som är lågavlönad och ofta
            inte får tillräcklig respekt för sitt arbete från omgivningen,
            inte själv känner stolthet över sina dagliga arbetsinsats? Doris
            Håvik talade tidigare om arbetets ära och om människors självrespekt
            och rätt att bli respekterade för sin arbetsinsats. Jag måste
            säga till Karin Israelsson att jag inte hade väntat mig att hon
            skulle ge uttryck för samma slags grumliga tankemönster som Bo
            Södersten.
          </note>
          <note type="speaker">
            Anf. 28 KARIN ISRAELSSON (c) replik:
          </note>
          <note>
            Herr talman! Jag kan börja med det sista som
          </note>
          <note>
            Birgitta Dahl framförde. Jag är nog inte överens med herr Södersten
            i hans analys. Däremot sade jag i mitt anförande att alla kvinnor
            inte har ett arbete som gör att de känner en samhällsgemenskap.
            Jag tror att man är stolt över sitt arbete i den mån man har fått
            ett arbete som man önskar. Det valet är emellertid inte särskilt
            stort för den största gruppen kvinnor. Alla kvinnor är inte högutbildade
            och kan inte välja akademiska yrken. Jag har också mött kvinnor
            som inte har fått sådant arbete som de hade tänkt eftersom konkurrensen
            med män är som den är.
          </note>
          <note>
            Jag tror liksom Birgitta Dahl att man är stolt över det arbete
            man gör och att man tycker att man gör ett gott arbete. Men jag
            efterlyser -- vilket jag aldrig har hört socialdemokraterna säga
            och som jag tycker är skrämmande och skandalöst -- att man skall
            hävda att hemarbete är något att vara stolt över. Tänk om Birgitta
            Dahl inför kammaren kunde påstå att det arbete som kvinnor utför
            i sina hem är något att vara stolt över. Men det anser således
            inte socialdemokraterna. Alva Myrdal tyckte en gång i tiden att
            hemarbetande kvinnor var lata och indolenta. Om det är sådant
            som historiskt står fast i socialdemokratins syn på hemarbetande
            kvinnor skulle jag kunna förstå det. Jag tycker att man borde
            vara solidarisk med den grupp kvinnor som kanske inte har någon
            valmöjlighet och inse att de gör ett bra arbete. De skall också
            kunna känna stolthet över att de fostrar sina barn och ger dem
            en trygg framtid. De borde också få en trygghet. Jag tror att
            det skulle hjälpa i den här debatten om man slog fast litet mera
            av hemarbetets ära.
          </note>
          <note>
            Jag vägrar diskutera vilket utfall ett vårdnadsbidrag, en vårdnadsersättning,
            skulle ge, eftersom vi inte har något förslag att diskutera. Jag
            kan förstå att Birgitta Dahls högsta önskan är att gå ut med skrämselpropaganda.
            Det sättet har man arbetat på i dessa frågor från socialdemokratins
            sida under många år. Man har sagt att det totala förfallet väntar
            om man skulle våga sig på att släppa in möjligheten att de kvinnor
            som vill vårda sina barn skulle kunna få samhällets erkänsla för
            det.
          </note>
          <note>
            Men så är det faktiskt inte.
          </note>
          <note>
            Jag inser också att den största gruppen kommer att vilja fortsätta
            med sitt yrkesarbete och kräva en god barnomsorg, och det skall
            man göra. Våra barn är vår framtid, och det är riktigt att de
            skall ha en god barnomsorg. Socialdemokraterna har också hämmat
            utvecklingsmöjligheterna på det området.
          </note>
          <note>
            Det har inte funnits och givits möjligheter till valfrihet. Det
            har medfört att många kvinnor har haft svåra bekymmer eftersom
            de inte har fått den barnomsorg som de har velat ha. De svarta
            dagmammorna har varit helgade av socialdemokraterna. Man har inte
            gjort ett dugg för att förändra deras situation.
          </note>
          <note>
            Förste vice talmannen anmälde att Birgitta Dahl anhållit att
            till protokollet få antecknat att hon inte ägde rätt till ytteligare
            replik.
          </note>
          <note type="speaker">
            Anf. 29 BERITH ERIKSSON (v) replik:
          </note>
          <note>
            Herr talman! Jag vill börja med att ge Karin
          </note>
          <note>
            Israelsson en eloge för hennes goda analys av bristerna som berör
            kvinnor. Det gäller arbetets innehåll, arbetstidens längd, bristen
            på fullt utbyggd trygg barnomsorg, behovet av en bättre arbetsfördelning
            mellan kvinnor och män och behovet av bättre förutsättningar för
            kvinnor att få en bra pension. Det brister många gånger i kvinnors
            känsla av samhällsgemenskap.
          </note>
          <note>
            Däremot har inte Karin Israelsson och tydligen inte heller regeringen
            några förslag till åtgärder för att rätta till bristerna. Man
            konstaterar bara att medicinen för alla dessa olika brister är
            vårdnadsbidrag.
          </note>
          <note>
            Hur stort skall ett vårdnadsbidrag vara för att det skall ersätta
            att man förlorar inkomst av ett arbete?
          </note>
          <note>
            Hur många år skall man få vårdnadsbidrag?
          </note>
          <note>
            Här i kammaren har Vänsterpartiet i dag och även tidigare fört
            fram många förslag till åtgärder för att komma till rätta med
            just de brister som Karin
          </note>
          <note>
            Israelsson tog upp. Vi har föreslagit sex timmars arbetsdag.
            Vi vill att man skall göra arbetet mera meningsfyllt -- det goda
            arbetet. Barnomsorgen kan tryggas genom en lagstiftning om rätt
            till barnomsorg för alla. Vi vill arbeta för en bättre arbetsfördelning
            mellan kvinnor och män.
          </note>
          <note>
            Hemarbetet i ett modernt hem är i regel inte ett heltidsjobb.
            Om vi får en arbetsfördelning mellan kvinnor och män i hemmet
            och förkortad arbetstid, kan man förena föräldraskap och arbete.
          </note>
          <note type="speaker">
            Anf. 30 KARIN ISRAELSSON (c) replik:
          </note>
          <note>
            Herr talman! Jag tar naturligtvis emot det beröm som jag får
            från Berith Eriksson. Det visar att hon har lyssnat på vad jag
            har sagt, så var kanske inte fallet i det tidigare replikskiftet.
          </note>
          <note>
            Jag har räknat upp en lång rad bekymmer. Vi håller på och arbetar
            med förslag till åtgärder. Det gäller inte minst arbetsmiljön
            och arbetstidens förläggning. Arbetslivsfonden kan vara behjälplig
            när det gäller att ge kvinnor en bättre arbetsmiljö.
          </note>
          <note>
            Man måste se till att så blir fallet. Beträffande arbetstidens
            förläggning ges nu ökade möjligheter till flexibilitet. När man
            får ner ansvaret på låg nivå i en hierarki ökar det kvinnornas
            delaktighet i arbetet, inte minst på den offentliga sektorn. Det
            har visat sig att man kan minska antalet sjukskrivningstillfällen
            på det sättet. Den stora centralstyrningen har medfört att kvinnor
            inte har känt denna delaktighet i arbetet.
          </note>
          <note>
            Flexibel pensionstid där man får välja när man vill sluta sitt
            aktiva arbete skulle också vara önskvärt.
          </note>
          <note>
            Det pågår i dag ansatser i riktning mot att man på en lägre nivå
            i en hierarki skall kunna få beslutanderätt och ansvar för det
            arbete som skall utföras. Detta sker inte minst genom regeringens
            insatser men även lokalt ute i landsting och kommuner. Det har
            också visat sig att det ger ökad tillfredsställelse i arbetet.
          </note>
          <note>
            Jag håller också med om att vårdnadsbidraget inte ensamt löser
            alla problem, men det är en del i det hela som gör det möjligt
            för familjen att välja en annan situation om man så önskar. Det
            har man i dag inte möjligheter till.
          </note>
          <note>
            De andra krav som Berith Eriksson förde fram kommer att diskuteras
            i olika sammanhang framöver. När det gäller förslaget om rätt
            till barnomsorg skulle man önska att det i ett sådant lagförslag
            skulle finnas möjligheter även för kommunerna att hantera statsbidraget
            på det sätt som är bäst för kommunerna och familjerna. Man kan
            tänka sig ökade insatser för att få ökad valfrihet. Det är sådant
            som vi ser fram emot. Det händer väldigt mycket just nu, som jag
            tror är till klar fördel för kvinnorna.
          </note>
          <note type="speaker">
            Anf. 31 BERITH ERIKSSON (v) replik:
          </note>
          <note>
            Herr talman! Först av allt måste jag reagera på att
          </note>
          <note>
            Karin Israelsson anser att situationen för kvinnorna skall förbättras
            med en flexibel pension. Men vi har ju alldeles nyligen debatterat
            förslaget att ta bort den enda möjlighet som i dag finns till
            en mer flexibel pension.
          </note>
          <note>
            Valfriheten blir ju mindre med ett vårdnadsbidrag.
          </note>
          <note>
            Det är fullkomligt horribelt att talare efter talare pratar om
            att öka valfriheten genom att införa ett vårdnadsbidrag. Om det
            skall bli en valfrihet måste vårdnadsbidraget vara så högt att
            det ersätter en inkomst av arbete. Det skulle också innebära att
            regeringen helt skulle göra avsteg från den inriktning som man
            säger sig ha, nämligen arbetslinjen.
          </note>
          <note>
            Jag måste konstatera att kartan stämmer väldigt dåligt med verkligheten
            -- jag tänker då på vad regeringen och representanterna för de
            borgerliga partierna säger och vad de faktiskt gör.
          </note>
          <note type="speaker">
            Anf. 32 KARIN ISRAELSSON (c) replik:
          </note>
          <note>
            Herr talman! Ett vårdnadsbidrag ger ju faktiskt ökad valfrihet
            oavsett hur man utformar det. Det kommer att utformas ett alternativ
            till dagens föräldraförsäkringssystem, och vi återkommer som sagt
            till hur det skall se ut. Om ett alternativ tillkommer måste det
            ju innebära en ökad valfrihet -- jag kan inte se annat.
          </note>
          <note>
            I dag har många ingen valfrihet. Den hemarbetande får 60 kr.
            per dag under föräldraledigheten, medan den med högsta inkomst
            har drygt 600 kr. per dag. Det är en skillnad som de här människorna
            får leva med. Det innebär som vi ser det också en orättvisa att
            det skall vara så stora skillnader, när man utför samma typ av
            arbete.
          </note>
          <note>
            Inkomstbortfallsprincipen har disktuerats i olika sammanhang,
            men det kan kanske finnas skäl att försöka åstadkomma någon typ
            av ''förtätning'' av den ersättningen. Jag tror att man i den
            ekonomiska situation som vi nu befinner oss i måste vara villig
            att diskutera alla möjliga förslag. Det är relativt mycket pengar
            som går ut i de här försäkringsformerna, och det är viktigt att
            de då används på ett sådant sätt att så många som möjligt kan
            få del av dem. Får man ett tillägg i form av en vårdnadsersättning
            eller ett vårdnadsbidrag kommer också alla som har något behov
            av ett annat system att få möjligheten att utnyttja det.
          </note>
          <note>
            Förste vice talmannen anmälde att Berith Eriksson anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 33 MÄRTHA GÅRDESTIG (kds):
          </note>
          <note>
            Herr talman! Mitt anförande gäller änkepensionen -- jag håller
            det med anledning av att kds har ett särskilt yttrande i betänkandet.
          </note>
          <note>
            Kvinnor födda före 1945 finns kvar inom det tidigare systemet
            med efterlevandepension i form av änkepension. Denna änkepension
            ger i många fall ett ekonomiskt skydd till kvinnor som inte själva
            kunnat tjäna in en egen tilläggspension eller som har endast låg
            ATP. Bland dessa finns kvinnor som haft deltidsarbete och således
            en låg egen inkomst eller varit hemarbetande, alltså helt utan
            egen lön.
          </note>
          <note>
            Denna tingens ordning har i långt ifrån alla fall varit kvinnornas
            eget val. Många olika faktorer -- t.ex.
          </note>
          <note>
            bristande utbildning, avsaknad av lämpligt arbete i närområdet,
            förhållanden i familjen eller brist på barnomsorg utom hemmet
            -- kan ha spelat in.
          </note>
          <note>
            Att kvinnan helt eller delvis avstått från eget förvärvsarbete
            har i vissa fall varit en förutsättning för att mannen skulle
            ha möjlighet att arbeta, göra karriär och få rätt till ATP.
          </note>
          <note>
            Vid nytt giftermål mister kvinnorna sin änkepension. Detta är
            som regel inte fallet om de i stället går in i ett samboförhållande.
          </note>
          <note>
            Det är enligt min uppfattning inte rimligt att änkepensionen,
            som får behållas vid ett samboförhållande, dras in vid giftermål.
            På detta sätt motverkas denna samlevnadsform. Lagen är inte neutral.
            Det finns kvinnor som av ekonomiska skäl anser sig inte kunna
            ingå ett nytt äktenskap.
          </note>
          <note>
            Jag anser att det bör göras en kartläggning över hur många personer
            som skulle beröras, om reglerna ändrades så att kvinnorna fick
            behålla sin änkepension vid omgifte, och hur stora kostnaderna
            skulle bli.
          </note>
          <note>
            Änkepensionerna enligt det gamla systemet minskar ju successivt
            i antal och kommer så småningom att helt försvinna.
          </note>
          <note>
            Herr talman! Jag har inget eget yrkande utan yrkar bifall till
            utskottets hemställan i socialförsäkringsutskottets betänkande
            nr 8 och därmed avslag på reservationer och meningsyttringar.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Mom. 1 (välfärdspolitiken)
          </note>
          <note>
            Utskottets hemställan bifölls med 179 röster mot
          </note>
          <note>
            137 för reservation 1 av Birgitta Dahl m.fl.
          </note>
          <note>
            Mom. 2 (karensdagar)
          </note>
          <note>
            Utskottets hemställan bifölls med 174 röster mot
          </note>
          <note>
            142 för reservation 2 av Birgitta Dahl m.fl.
          </note>
          <note>
            Mom. 3 (höjning av kompensationsnivån)
          </note>
          <note>
            Utskottets hemställan bifölls med 301 röster mot 14
          </note>
          <note>
            för meningsyttringen av Berith Eriksson i motsvarande del.
          </note>
          <note>
            Mom. 17 (utbyggnad av föräldraförsäkringen)
          </note>
          <note>
            Först biträddes reservation 3 av Birgitta Dahl m.fl.
          </note>
          <note>
            med 127 röster mot 13 för meningsyttringen av
          </note>
          <note>
            Berith Eriksson i motsvarande del. 175 ledamöter avstod från
            att rösta.
          </note>
          <note>
            Härefter bifölls utskottets hemställan med 172
          </note>
          <note>
            röster mot 142 för reservation 3 av Birgitta Dahl m.fl. 2 ledamöter
            avstod från att rösta.
          </note>
          <note>
            Mom. 35 (höjt pensionstillskott)
          </note>
          <note>
            Utskottets hemställan bifölls med 302 röster mot 13
          </note>
          <note>
            för meningsyttringen av Berith Eriksson i motsvarande del. 1
            ledamot avstod från att rösta.
          </note>
          <note>
            Mom. 37 (pensionärernas levnadsstandard)
          </note>
          <note>
            Utskottets hemställan bifölls med 294 röster mot 22
          </note>
          <note>
            för reservation 4 av Leif Bergdahl.
          </note>
          <note>
            Mom. 60 (FAS 90-projektet)
          </note>
          <note>
            Utskottets hemställan bifölls med 293 röster mot 22
          </note>
          <note>
            för reservation 5 av Leif Bergdahl. 1 ledamot avstod från att
            rösta.
          </note>
          <note>
            Mom. 65 (delpensionsförsäkring)
          </note>
          <note>
            Först biträddes reservation 6 av Birgitta Dahl m.fl.
          </note>
          <note>
            i motsvarande del -- som ställdes mot reservation 7
          </note>
          <note>
            av Leif Bergdahl -- med acklamation.
          </note>
          <note>
            Härefter bifölls reservation 6 av Birgitta Dahl m.fl.
          </note>
          <note>
            i motsvarande del med 164 röster mot 152 för utskottets hemställan.
          </note>
          <note>
            Mom. 66 (socialavgifter m.m.) och
          </note>
          <note>
            Mom. 68 (delpensionsfonden)
          </note>
          <note>
            På grund av att reservation 6 av Birgitta Dahl m.fl.
          </note>
          <note>
            i motsvarande del bifallits under mom. 65 kvarstod här endast
            yrkandena om bifall till reservation 6 av
          </note>
          <note>
            Birgitta Dahl m.fl. i motsvarande delar, vilka yrkanden bifölls.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            4 § Samarbete med Baltikum, Central- och
          </note>
          <note>
            Östeuropa
          </note>
          <note>
            Föredrogs
          </note>
          <note>
            utrikesutskottets betänkande
          </note>
          <note>
            1991/92:UU16 Samarbete med Baltikum, Centraloch Östeuropa (prop.
            1991/92:100 delvis).
          </note>
          <note type="speaker">
            Anf. 34 PIERRE SCHORI (s):
          </note>
          <note>
            Herr talman! Europa behöver en ny, en starkare östpolitik.
          </note>
          <note>
            Europas länder har äntligen chansen att skapa en världsdel i
            frihet, demokrati och fredlig samverkan.
          </note>
          <note>
            Vi behöver en vision som till fullo bygger på den ömsesidigt
            berikande potential som finns hos
          </note>
          <note>
            Europas folk. Vi behöver en strategi som visar hur vi skall bygga
            en trygghet mellan folken i en bred gemenskap.
          </note>
          <note>
            Under de två tre senaste åren har revolutionerna svept fram över
            Central- och Östeuropa, och då har länderna i Europa gjort mycket
            för att få till stånd en sådan strategi, en sådan östpolitik.
            Vi har många bra instrument. Men det är inte tillräckligt. Nu
            växer insikterna om utvecklingens svårigheter.
          </note>
          <note>
            Trots det oerhört viktiga arbetet inom ESK och andra organisationer
            har vi ännu inte fått en ordning i Europa som till fullo präglas
            av gemensam säkerhet. Tragedin i det gamla Jugoslavien och våldet
            i Kaukasus vittnar om de fruktansvärda destruktiva krafter som
            kan utlösas. De olösta frågorna kring den gamla sovjetmaktens
            trupper och arsenaler skapar oro också på mycket nära håll.
          </note>
          <note>
            Historiska och nationella spänningar hotar på många håll samhällsomvandlingen.
            Vår gemensamma säkerhet är ännu inte etablerad.
          </note>
          <note>
            Demokratin har inte heller visat sig lätt att etablera.
          </note>
          <note>
            Efter de breda folkfronternas tid förefaller nu många länder
            stå inför en period av uppslitande politiska strider. Misstron
            mot politiken, mot politiker och politikens språk är utbredd.
            Lågt valdeltagande, stor partisplittring och fragmenterade parlament
            blir följden. Populister med starka färger men svaga budskap finner
            grogrund för sina budskap och maktambitioner.
          </note>
          <note>
            Demokratins kultur byggs inte så fort.
          </note>
          <note>
            Klart är också att den ekonomiska omvandlingen kommer att ta
            mycket längre tid och är mycket svårare än de flesta föreställt
            sig. De dunderrecept om stålbad som en del västexperter ordinerade
            måste nu skrivas om. Produktionen faller kraftigt.
          </note>
          <note>
            Arbetslösheten stiger. Verklig nöd breder ut sig och kriminaliteten
            ökar. Många människor börjar känna utsiktslöshet. Nya välfärdsmurar
            är på väg i
          </note>
          <note>
            Europa. Allas välfärd är ännu inte inom räckhåll.
          </note>
          <note>
            Denna dystra bild är alls inte hela bilden. Trots den svåra situationen
            gör många länder också stora framsteg. Självklart är det på deras
            egen kraft som omvandlingen hänger. Men vi måste fråga oss om
            vår östpolitik duger.
          </note>
          <note>
            Har vi de alleuropeiska samarbetsformer som klarar av att ge
            de nya demokratiska länderna en självklar hemvist? Har vi de europeiska
            organisationerna för det samarbete på alla olika samhällsområden
            som nu behövs? På vilket sätt utvecklar vi den långt mer nyanserade
            förståelse för hur ekonomierna och de olika samhällssektorerna
            kan reformeras som är nödvändig? Har vi gjort vad vi kunnat för
            att mobilisera och underlätta för det stora kapitalflöde som behövs
            i Östeuropas uppbyggnad? Och framför allt, gör vi vad vi kan för
            att stödja demokratin?
          </note>
          <note>
            Herr talman! Efter andra världskriget förmådde
          </note>
          <note>
            Västeuropas länder samlas till ett gigantiskt återuppbyggnadsarbete.
            Nya organisationer skapades, i stort sett alla dem som vi i dag
            har så stor nytta av. Med Marshallplanens hjälp förmådde man också
            tillföra det stora kapital som behövdes.
          </note>
          <note>
            Just genom att skapa en trygghet mellan folken i en bred gemenskap
            gick detta arbete i stort sett så lyckosamt.
          </note>
          <note>
            Detta återstår ännu att göra i det nya Europa.
          </note>
          <note>
            Europa behöver en långt starkare östpolitik.
          </note>
          <note>
            Det är mycket viktigt också för Sverige att detta lyckas. Med
            vårt engagerade samhälle och vår starka tradition av internationellt
            engagemang har vi mycket att bidra med till en ny östpolitik.
            Det är en uppgift av högsta rang för Sveriges regering och folk.
          </note>
          <note>
            Vi behandlar i dag regeringens förslag till samarbete med Central-
            och Östeuropa. Jag har vid tidigare tillfällen kritiserat regeringens
            politik härvidlag. Regeringen har inte förmått presentera en östpolitik
            med de visioner och den strategi som vår tid kräver.
          </note>
          <note>
            Utrikesutskottet har under våren haft att behandla ett förslag
            från regeringen till Östeuropaprogram som inte satt målen, inte
            angett inriktningen och framför allt inte angett hanteringsformerna
            för samarbetet. Utskottsarbetet har försvårats också av regeringens
            besynnerliga sätt att hantera frågan om att ersätta det estniska
            och litauiska guldet.
          </note>
          <note>
            Regeringen presenterade i budgetpropositionen ett förslag som
            visade sig vara en tom ram. Vi ställde oss bakom den volym som
            regeringen föreslog, en miljard per år i tre år, men vi kunde
            inte acceptera att ställa två och en halv av dessa tre miljarder
            kronor ''till regeringens förfogande'', som det hette. Man talade
            löst om att skapa en kunskapsfond och skapa en ny beredning, vad
            det nu innebar. Denna lösa ordning har vi sett som en utmaning
            mot riksdagens ansvar för statens budget.
          </note>
          <note>
            I motionen ''Ny chans för Europas folk'' har
          </note>
          <note>
            Socialdemokraterna gett ett konkret förslag till hur samarbetet
            borde läggas upp. Huvuddelen av stödet bör gå
          </note>
          <note>
            -- till kunskapsutvecklande bistånd genom organisationen BITS,
          </note>
          <note>
            -- till folkrörelser och enskilda organisationer genom SIDA,
          </note>
          <note>
            -- till kulturutbyte, stipendier m.m. genom Svenska
          </note>
          <note>
            Institutet, samt
          </note>
          <note>
            -- till näringslivsbistånd genom Swedecorp.
          </note>
          <note>
            Därutöver bör ett betydande utrymme finnas för multilaterala
            och andra särskilda insatser samt för finansiellt stöd. Detta
            var den uppläggning av samarbetet som den socialdemokratiska regeringen
            tidigare hade valt och som vi står fast vid.
          </note>
          <note>
            Utskottet har nu också valt att gå på denna linje.
          </note>
          <note>
            Regeringen fick backa. Därmed tas den kompetens för internationellt
            utvecklingssamarbete som byggts upp inom dessa myndigheter och
            organ till vara. Det är givetvis bra.
          </note>
          <note>
            Varför väntade regeringen, Margaretha af Ugglas, till i april
            på att acceptera detta? Varför gav man inte klartecken redan i
            oktober? Varför sade man inte då: Kör på, mer pengar kommer? Varför
            höll man alla dem väntande i ovisshet som under lång tid engagerat
            sig och förberett ett samarbete och som sedan inte visste vart
            de skulle vända sig --
          </note>
          <note>
            utom till UD där breven samlades på hög? Varför försinkade man
            biståndet med ett halvår?
          </note>
          <note>
            Det finns en förklaring. Förklaringen är
          </note>
          <note>
            Moderaternas ideologiska motvilja mot bistånd och biståndsmyndigheterna.
            Gunnar Hökmark var en av dem som i särskilt grova ordalag fördömde
            hur samarbetet lades upp av den förra regeringen. Nu får han och
            andra äta upp de orden.
          </note>
          <note>
            Men priset i invektiv togs av Anders Åslund, som är vårt främsta
            bidrag till Rysslands ekonomiska återhämtning enligt utrikesministern.
            Enligt
          </note>
          <note>
            Anders Åslund var östbiståndet misslyckat därför att, som han
            skrev, ''förstelnade planekonomiska biståndsorgan tilläts lägga
            sin döda byråkratiska hand på denna vitala fråga''. Hur känns
            det,
          </note>
          <note>
            Margaretha af Ugglas, att ställa sig bakom en ordning som beskrivs
            på detta sätt?
          </note>
          <note>
            Jag skulle vilja att Margaretha af Ugglas nu bet huvudet av skammen
            och förklarade att denna biståndsordning, som utskottet är överens
            om, är bra, att den bygger på en riktig rollfördelning mellan
            regering, myndighet och samarbetspartner, på ett decentraliserat
            initiativtagande, ansvarstagande och genomförande och på kostnadseffektivitet
            och hållbarhet i insatserna.
          </note>
          <note>
            Till denna insikt har nu också regeringen kommit.
          </note>
          <note>
            BITS, SIDA, Svenska Institutet och Swedecorp kommer nu att ansvara
            för huvuddelen av det bilaterala samarbetet.
          </note>
          <note>
            I måndags var det biståndsminister Alf Svensson som här i kammaren
            försvarade ordningen. Men om jag förstått ansvarsfördelningen
            inom UD rätt, så är det väl utrikesministern som är ansvarig.
            Låt oss nu höra hennes röst i denna fråga.
          </note>
          <note>
            Kanske är det denna motvillighet som spelat in, när regeringen
            ändå inte vågat gå hela vägen. Medan regeringen föreslår att BITS
            för det viktiga kunskapsutvecklande biståndet, kärnan om man så
            vill, i östsamarbetet skall få 195 milj.kr. för 1992/93, varav
            den största delen redan är intecknad, föreslår
          </note>
          <note>
            Socialdemokraterna att BITS skall få 300 milj.kr., ett betydande
            nytt utrymme. Vi föreslår också att
          </note>
          <note>
            BITS skall få mandat att få utfästa insatser för ytterligare
            500 milj.kr. för de två därpå följande åren. Det är ett rejält
            stöd av detta slag som kan ge resultat.
          </note>
          <note>
            Regeringen säger inget om de kommande åren i treårsprogrammet.
            Den vill bara ha eget mandat att få utfästa de två miljarderna
            utan riktlinjer. Detta är otillfredsställande.
          </note>
          <note>
            Vi föreslår att man nu ger också SIDA och Svenska
          </note>
          <note>
            Institutet ordentliga ramar för treårsperioden så att alla de
            svenska enskilda organisationerna, folkrörelser, universitet,
            ungdomsorganisationer, skolor, kulturella och andra institutioner
            som är engagerade vet vad som gäller och kan börja planera. Vi
            vill ge SIDA sammanlagt 135 milj.kr.
          </note>
          <note>
            och Svenska Institutet 80 milj.kr. Det är framförhållningen som
            går förlorad genom att regeringen nu inte ger ett klart långsiktigt
            mandat.
          </note>
          <note>
            Vi vill också ge ett större stöd för näringslivsbistånd än vad
            regeringen föreslår. Nyinvesteringar, nyföretagande, småföretagande
            -- det är det som kommer att driva den ekonomiska utvecklingen
            framåt och öppna för ett rikare handelsutbyte också med Sverige.
            Det är kreativ kapitalism, inte klipparnas och profitörernas kapitalism.
            Swedfund bör få 60 milj.kr. för riskkapitalsatsningar i samägda
            företag, 20 milj.kr. mer än vad regeringen föreslår. För att underlätta
            företagskontakter, det gäller framför allt småföretags möjligheter
            att komma in, vill vi också satsa 25 milj.kr. på
          </note>
          <note>
            Swedecorps s.k. främjandeinsatser, 10 milj.kr. mer än regeringen.
          </note>
          <note>
            När det gäller landvalet är utskottet överens om att prioritera
            länderna i Sveriges närområde kring
          </note>
          <note>
            Östersjön -- Estland, Lettland, Litauen, Polen och
          </note>
          <note>
            Ryssland. Socialdemokraterna har ansett att det är viktigt att
            kunna utveckla ett samarbete med länderna i hela vårt närområde
            och också i Centraloch Östeuropa. Därför har vi tyckt att regeringens
            budgetproposition i onödan inskränker Sveriges möjligheter genom
            att ytterligare skriva in prioriteringar mellan länder eller mellan
            bilaterala eller multilaterala biståndsformer. Utskottet har också
            gjort dessa markeringar.
          </note>
          <note>
            Sammantaget ger detta nu Sverige möjligheter att utforma ett
            omfattande Östeuropaprogram.
          </note>
          <note>
            Särskilt behövs nu insatser
          </note>
          <note>
            -- för att stärka demokratins utveckling i hela
          </note>
          <note>
            Central- och Östeuropa -- ta fasta på vad den lettiska utrikesministern
            Janis Jurkans föreslagit om en demokratisk Marshallplan,
          </note>
          <note>
            -- för att följa upp miljösamarbetet i
          </note>
          <note>
            Östersjöregionen inkl. kärnsäkerheten -- här finns nu ett färdigt
            handlingsprogram för Östersjöns miljö som är resultatet av bl.a.
            Ingvar Carlssons tidigare initiativ,
          </note>
          <note>
            -- för att åstadkomma också socialt hållbara ekonomiska reformprogram
            i Estland, Lettland och Litauen,
          </note>
          <note>
            -- för att utveckla en livsmedelsproduktion och -
          </note>
          <note>
            distribution i regionen, också utanför de baltiska staterna,
          </note>
          <note>
            -- för att underlätta framväxten av ett livskraftigt små- och
            nyföretagande,
          </note>
          <note>
            -- för att främja en hållbar energiförsörjning i de baltiska
            staterna.
          </note>
          <note>
            Regeringen har en stor uppgift framför sig. Att döma av hur regeringen
            hanterat sitt förslag till
          </note>
          <note>
            Östeuropaprogram och ersättningen för det baltiska guldet, att
            döma också av de diskussioner vi haft tidigare i vår om målen
            för vårt samarbete kan jag inte låta bli att oroas över huruvida
            regeringen kommer att klara denna uppgift.
          </note>
          <note>
            Sedan vi ändå i utskottet kommit överens om huvuddragen i hur
            samarbetet bör hanteras, vill jag ändå understryka vikten av att
            vi hittat en gemensam grund för det för vår region, ja, även för
            vårt eget land och för världen i stort, så avgörande samarbetet
            till stöd för länderna i Central- och
          </note>
          <note>
            Östeuropa. Kanske kommer vi också att från detta gemensamt kunna
            bygga en ny, starkare östpolitik.
          </note>
          <note>
            Herr talman! I sista hand handlar det samarbete vi bygger om
            de kontakter som knyts mellan människor i alla olika delar av
            våra samhällen.
          </note>
          <note>
            Överallt i Sverige och på andra sidan Östersjön har människor
            börjat väva den väv som skall binda oss samman. Det är den väven
            som utgör grunden för ett gott grannskap.
          </note>
          <note>
            Framtiden håller upp svåra gemensamma utmaningar. Men efter befrielsen
            från årtionden av förtryck har människorna i våra grannländer
            återerövrat friheten att själva bygga sina länder.
          </note>
          <note>
            Europas folk har en ny chans att skapa en världsdel grundad på
            gemensam säkerhet, präglad av en demokratisk kultur och av en
            strävan till allas välfärd.
          </note>
          <note>
            Jag yrkar bifall till de socialdemokratiska reservationerna.
          </note>
          <note type="speaker">
            Anf. 35 IAN WACHTMEISTER (nyd):
          </note>
          <note>
            Herr talman! Någon gång i början av 1940-talet fick statsminister
            Per Albin Hansson besök av den svenske riksbankschefen. Det gällde
            en framställning om guldet som Estland och Litauen deponerat i
            den svenska riksbanken, eftersom man var rädd för att tyskarna
            skulle ta det om det t.ex.
          </note>
          <note>
            sattes in i en bank i London. Man ansåg Sverige vara säkrare.
          </note>
          <note>
            Nåväl, Per Albin Hanson lyssnade till riksbankschefen. Ryssarna
            skulle ha guldet, hade nämligen ryssarna meddelat. Östen Undén,
            som ännu inte blivit utrikesminister, talade om att man inte alls
            behövde tillmötesgå en sådan framställan.
          </note>
          <note>
            Tvärtom kunde man åberopa andra prejudikat och konstatera att
            estniskt guld tillhör Estland.
          </note>
          <note>
            Den svenske statsministern var dock rädd för den store grannens
            makt och gick därför ned till regeringen, som satt och åt lunch.
            Detta är direkt taget ur gamla dokument som vi har hittat.
          </note>
          <note>
            Skall vi skriva över guldet på Sovjet i stället för på
          </note>
          <note>
            Estlands bank? Ungefär så ställdes frågan. Estland ingår ju ändå
            på ett eller annat sätt i Sovjetsfären, och förr eller senare
            får vi väl erkänna det.
          </note>
          <note>
            Regeringen tittade upp medan man mumsade på sina fläskpannkakor
            och kom snabbt överens om att det var bäst att göra som Sovjet
            sade. Sverige var ju neutralt!
          </note>
          <note>
            Så skrevs guldet över i riksbankens bokhållning, och var och
            en kan i dag övertyga sig om hur lätt det var att göra balternas
            guld till Sovjets -- lätt på grund av den svenska ynkedomen.
          </note>
          <note>
            Ett halvår senare under kriget kom en order från de stora järnrumporna
            på andra sidan att guldet skulle transporteras över till Sovjet.
            Därför transporterades guldet över till Sovjet.
          </note>
          <note>
            Fem år senare i tiden, efter andra världskrigets slut, kom en
            mängd flyktingar från Baltikum till Sverige.
          </note>
          <note>
            På rysk begäran skickades även stora delar av dem tillbaka till
            Sovjet, precis som deras guld. Det var bara det att människorna
            gick en säker undergång till mötes. Baltutlämningen blev den största
            och tydligaste skandalen i 1900-talets Sverige i internationella
            sammanhang.
          </note>
          <note>
            De stora järnrumporna, som fått både guld och människor för att
            blidkas av det vänliga, lilla landet med de blå-gula flaggorna
            som hade blivit allt rödare, härskade så att det stod härliga
            till. I det lilla landet med de röda flaggorna berättade regeringen
            att Sovjet alls inte var värre än USA, snarare tvärtom. Hundratals
            ytterst pinsamma uttalanden går inte att radera bort hur gärna
            de än i dag skulle vilja se detta ske, -- de, dvs. svenska statsministrar,
            utrikesministrar, kabinettssekreterare och allt vad det har varit.
          </note>
          <note>
            Men så kom förändringens vind efter ytterligare 45
          </note>
          <note>
            år. Då är vi framme vid nutid. Berlinmuren, järnridån och hela
            det kommunistiska skräckväldet avslöjades å det ömkligaste. Bakom
            de stora, röda flaggorna och de stora, feta lögnerna fanns bara
            misär och i det närmaste grotesk miljöförstöring.
          </note>
          <note>
            Den svenska socialdemokratiska regeringens kaffe och konjak-vänner
            i Östeuropa ställdes inför rätta, flydde eller avrättades. Det
            dramatiska året 1989
          </note>
          <note>
            följdes av ytterligare några dramatiska år.
          </note>
          <note>
            Sanningen började krypa fram, och det gjorde den på obehagligt
            nära håll.
          </note>
          <note>
            När alla förstod att den kommunistiska supermakten låg i dödsryckningar
            ville ändå den dåvarande svenske utrikesministern, Sten
          </note>
          <note>
            Andersson, inte öppet stödja våra grannländers i
          </note>
          <note>
            Baltikum kamp för självständighet. De gamla, fega formuleringarna
            fanns kvar. Den gamla rädslan för de jättelika järnrumporna satt
            i, men så småningom blåste även den bort, när man hade övertygat
            sig om att det inte var det minska farligt. Då ställde t.o.m.
            Pierre Schori upp, givetvis med kraft, för att stödja de baltiska
            staterna. Vem lurar han med det?
          </note>
          <note>
            Inte mig i alla fall.
          </note>
          <note>
            Så kom en fullständigt självklar anmodan från dessa fria stater
            -- de baltiska staterna -- att Sverige skulle betala tillbaka
            en skuld. ''Var är guldet vi bad er ta hand om för 52 år sedan?'',
            frågade man.
          </note>
          <note>
            Vi skulle då direkt ha svarat:
          </note>
          <note>
            --Självklart skall vi kompensera er för denna hedersskuld,
          </note>
          <note>
            --självklart skall vi göra det i form av guld, i likadana tackor
            som vi en gång fick att förvalta och,
          </note>
          <note>
            --självklart skall vi be om ursäkt för de groteska och fega manövrer
            som vi sysslade med under kriget och hela efterkrigstiden.
          </note>
          <note>
            Vi skulle självklart vid besök av de baltiska statsministrarna
            ha genomfört en ceremoni för att intyga detta och sedan själva
            åkt till Baltikum för att ge dem vad dem tillhör.
          </note>
          <note>
            Men vad hände då? Nästan ingenting! Det blev bara litet prat
            hit och dit -- nu talar jag alltså om dagens regering --, litet
            budgettekniska finurligheter och litet myglande och skrivande
            för att slippa betala den skuld, som man väl ändå måste erkänna
            -- och har erkänt -- finns. Och nu står vi där: Baltguldet skall
            ersättas. Regeringen föreslår att ersättningen skall döljas på
            olika sätt. Andra anslag som vi tidigare beslutat att ge för att
            hjälpa
          </note>
          <note>
            Baltikum skall minska i motsvarande grad!
          </note>
          <note>
            Ta exemplet att jag ger er, herr talman, blommor --
          </note>
          <note>
            eller choklad, om inte talmannen vill ha blommor --
          </note>
          <note>
            för 300 kr. i julklapp. Det visar sig dock att jag har lånat
            100 kr. av honom i november. Då skriver jag ett brev: ''Kära herr
            talman! Ni fick choklad för 300
          </note>
          <note>
            kr. av mig. I denna choklad var det dock min mening att inkludera
            och avskriva den skuld som jag har till Eder. Kan Ni därför vänligen
            skicka tillbaka 100 kr. till mig?'' På det här sättet hanterar
            vi den här situationen.
          </note>
          <note>
            Åter till verkligheten och allvaret. Skall vi aldrig få sluta
            skämmas över hur vi beter oss mot Baltikum?
          </note>
          <note>
            I 50 år har vi haft dåligt samvete. Skall vi inte ens kunna sätta
            punkt för vår ynkedom på ett hederligt sätt? Hur kan man över
            huvud taget behandla en blodstänkt hedersskuld som en besvärande
            bit i det budgettekniska pusslet! Finansieringen spelar ingen
            roll, den får man göra upp om senare. Det viktiga är hur skulden
            hanteras.
          </note>
          <note>
            På Ny demokratis initiativ skickades regeringens första skambud
            tillbaka för omprövning. Jag blev själv beskylld för att vara
            socialist, eftersom
          </note>
          <note>
            Socialdemokraterns kaxat upp sig och krävt nya förslag från regeringen.
            De hade ju nu, bevars, börjat rulla ihop sina röda flaggor och
            gömt undan gåvorna och kaffeservisen från sina gamla polare i
          </note>
          <note>
            Kommunisteuropa för att segla med den nya vinden.
          </note>
          <note>
            Att betala en hedersskuld är en fullständigt självklar sak. Givetvis
            måste vi göra det. Sedan finns det andra konstruktiva åtgärder.
          </note>
          <note>
            Vi har föreslagit en valutagarantifond. Detta har vi vid samtal
            med representanter för de baltiska staterna utvidgat till att
            tala om en adoption, dvs.
          </note>
          <note>
            en union, en osjälvisk hjälp -- och inte som en vänsterledamot
            här trodde, att det var ett sätt att bygga upp ett imperialistiskt
            Storsverige. Det är ett sätt att hjälpa, en hjälp där de hjälper
            oss lika mycket som vi hjälper dem. Vi gör så att säga en gemensam
            nation för en viss tid. Vilka fantastiska möjligheter de kan erbjuda
            oss och vi kan erbjuda dem!
          </note>
          <note>
            I Sverige är det svårt att få någon att begripa den här idéen.
            Jag har framfört den till premiärministrarna i Lettland och i
            Estland. Både de och deras riksbankschefer tyckte att det var
            mycket intressanta förslag. Det är den här typen av nytänkande
            som krävs just nu. Om man t.ex. ser till byggsidan, behöver dessa
            länder byggas upp. Här går byggarbetskraften arbetslös och maskinerna
            går därför inte att utnyttja. Det är helt uppenbart att det finns
            fantastiska möjligheter.
          </note>
          <note>
            Vi har krävt att den totala, aktuta hjälpen till
          </note>
          <note>
            Baltikum skall ökas med 1 milj.kr. utöver regeringens förslag,
            varav 350 milj.kr. skall satsas på miljön. Baltikums miljö är
            vår på flera olika sätt.
          </note>
          <note>
            88 % av Östersjöns föroreningar kommer från andra kuster än den
            svenska. Även om vi bara vore egoistiska miljöpartister med en
            massa gitarrer, skulle vi faktiskt vilja satsa pengar där borta
            för att förbättra vår situation. Dessutom hjälper vi på det sättet
            Baltikum.
          </note>
          <note>
            Vi måste i vårt internationella beteende inse hur jordklotet
            ser ut. Först var det en liten kula med bara Dalarna på. Sedan
            blev det en kula där Sverige såg ut som en teater, där vi satt
            på parkett. För övrigt fanns bara Sydafrika, Sydasien och
          </note>
          <note>
            Sydamerika. Men nu har vi lärt oss hur jordklotet ser ut.
          </note>
          <note>
            Vi är grannar med de baltiska staterna, och därför är det en
            självklarhet att just vi tar på oss västvärldens ansvar för att
            få i gång spillrorna av den kommunistiska och socialistiska draksådden.
          </note>
          <note>
            Verkligheten är ett skrämmande begrepp för politiker. ''Verkligheten
            är vår värsta fiende'', sade en mycket känd svensk politiker.
            Stor upprördhet mötte oss i Ny demokrati, när vi påstod oss vara
            verklighetens folk -- det var det hemskaste som man kunde säga,
            förstod vi.
          </note>
          <note>
            Nå, var ligger då verkligheten i de här sammanhangen? Ja, den
            ligger inte längre på bekvämt avstånd, så att det tar tolv timmar
            att flyga ner och hälsa på. Verkligheten finns här. Det är inte
            längre till Tallinn, huvudstaden i Estland, än till
          </note>
          <note>
            Jönköping. Estlands huvudstad Tallinn är den huvudstad som är
            närmast Stockholm av alla huvudstäder.
          </note>
          <note>
            Vi måste nu lyfta våra blickar och förstå var vi lever och vilken
            vår roll är. Vår totalt misslyckade u-hjälp ute i världen, som
            hittills kostat någonstans runt 230
          </note>
          <note>
            miljarder kronor -- vilket motsvar ungefär 17
          </note>
          <note>
            godståg fulla med tusenlappar, om den upplysningen intresserar
            --, måste givetvis omprövas. Sättet att hjälpa Östeuropa får inte
            bli detsamma som sättet att hjälpa Afrika. Där försökte vi nämligen
            införa socialism. Jag undrar vad östeuropéerna skulle säga, nu
            när de har sett skräpet, om vi kom och sade: Nu skall vi införa
            litet socialism här, så skall ni få se hur bra det blir! Och hur
            skulle det gå om vi exporterade personnumren till Ukraina i stället
            för till Zimbabwe. Vem vet, kanske kan vi i så fall också exportera
            landstingen till Kazachstan. Det vore ju i och för sig en bra
            idé vad gäller landstingen.
          </note>
          <note>
            Nu kan inte längre vår utrikespolitik vara en blandning av feghet,
            kallad neutralitet, och någon sorts självgodhet. Vi säger: Vi
            ger mer än någon annan -- tänk vilka goda människor vi är! Att
            inte hjälpen når fram till folket, kan ju inte vi rå för. Vi är
            godast i världen.
          </note>
          <note>
            Att hjälpa Östeuropa och Baltikum är att hjälpa oss själva. Det
            är att vara realister. Det fordrar ett helgjutet engagemang. Det
            är allvar, inga experiment någonstans på bekvämt avstånd. Det
            handlar inte längre om godhet och flummiga teorier, utan det handlar
            om en krass verklighet, om att ta och ge, att samarbeta med våra
            grannar och att komma överens om att just den del av jordklotet
            där vi lever och bor är gemensam för oss och våra grannar. Vilka
            möjligheter!
          </note>
          <note>
            Herr talman! I denna kammare kallas möjligheter i regel för svårigheter.
            Man talar nämligen inte om möjligheter, utan man talar om hur
            problematiskt allting är och hur svårt allting är. Tänk i stället
            efter vilken utmanande ny värld det finns att leva i. Det hjälper
            inte då att bita sig fast i bordskanten, att hoppas att det skall
            vara som förr, då den lilla ön med de höga skatterna kunde skicka
            ut sina små goda råd kors och tvärs över jordklotet och vi fromt
            kunde knäppa händerna över magen, i visshet om att vara det godaste
            på jorden. Herr talman! Om vi inte vaknar upp kan det bli ett
            litet helvete just i vår del av denna goda jord.
          </note>
          <note>
            Härmed, herr talman, yrkar jag bifall till reservation 4 under
            mom. 12 i utrikesutskottets betänkande nr 16 liksom till reservation
            5 under mom. 21 i samma betänkande.
          </note>
          <note>
            (Applåder)
          </note>
          <note type="speaker">
            Anf. 36 HÅKAN HOLMBERG (fp):
          </note>
          <note>
            Herr talman! Vi upplever nu, och har gjort det under några år,
            den tredje vågen av demokratisering i Europa under detta århundrade.
          </note>
          <note>
            Den första vågen kom direkt efter första världskriget, när de
            gamla kejsardömena i Öst- och
          </note>
          <note>
            Centraleuropa upplöstes och nya, demokratiska stater bildades.
            Den andra vågen kom direkt efter andra världskriget, när nazismen
            var besegrad och de länder som hade ockuperats -- med tre tragiska
            undantag -- återfick sin nationella självständighet och fick en
            ny chans att återupprätta demokratin.
          </note>
          <note>
            Den första vågen av demokratisering misslyckades.
          </note>
          <note>
            Det höll några år. Sedan gick hela Europa och hela världen in
            i 20- och 30-talens depression.
          </note>
          <note>
            Demokratin sattes på undantag, ersattes av olika typer av diktaturer,
            och snart stod hela världsdelen vid ett nytt förödande krig. Den
            andra vågen av demokratisering misslyckades också den. I
          </note>
          <note>
            Västeuropa gick det bra, men i östra Europa upprättades i stället
            för det som skulle ha blivit nya stabila demokratier stalinistisk
            terror, ny diktatur i stället för den som man just hade befriats
            från.
          </note>
          <note>
            Nu står vi inför den tredje vågen, den tredje möjligheten under
            vårt århundrade att få stabila, demokratiska förhållanden i hela
            Europa. Det finns ingenting som säger att vi kommer att lyckas
            den här gången. Hoten mot den demokratiska utvecklingen är lika
            påtagliga nu som de har varit tidigare. Jag tror att de ganska
            lätt kan sammanfattas i orden protektionism och nationalism. Till
            detta kan man kanske lägga de kvarvarande hot som t.ex. de sovjetiska
            trupperna i Baltikum utgör för stabiliteten i de länderna och,
            i ett litet större perspektiv, också för stabiliteten i hela Östersjöområdet.
            Till den bilden hör givetvis också det hot som kvarvarande militaristiska
            grupper, kvarvarande nomenklatura, i de tidigare kommunistiska
            diktaturerna fortfarande utgör.
          </note>
          <note>
            Protektionismen är ju den eviga förbannelsen i
          </note>
          <note>
            Europa, att länderna alltid frestas att försöka bolla över gemensamma
            problem på andra läner, på grannländerna, att sätta upp tullmurar
            mot varandra, att inte inse de fördelar för alla som ekonomisk
            integration över hela Europa innebär.
          </note>
          <note>
            Den radikala, extrema nationalismen har kanske hjälpligt kunnat
            övervinnas i Västeuropa, men den sticker i stället upp huvudet
            i otäcka former i många av de nya demokratierna. Det mest skakande
            och tragiska exemplet är givetvis det som vi ser i kölvattnet
            på den kanske i och för sig oundvikliga och naturliga uppdelningen
            av Jugoslavien i flera stater. Det som inträffar i olika delar
            av denna tidigare stat är många gånger återfall i medeltida barbari.
            Jag tycker att det mest skakande och förfärliga exemplet är det
            som vi ser i Kosovo, där en förkrossande majoritet av befolkningen,
            albaner, förtrycks av den serbiska regimen i
          </note>
          <note>
            Belgrad på ett sätt som jag tror saknar motstycke efter andra
            världskriget vad gäller nationellt förtryck, nationella övergrepp.
          </note>
          <note>
            Det enda sättet, herr talman, att komma till rätta med de destruktiva
            och mörka tendenser som finns och som på nytt kan slita sönder
            det som har byggts upp under de senaste åren, är att driva på
            den europeiska integrationen och föra in de nya demokratierna
            i det samarbete som växer fram och fördjupas mellan de redan stabila
            och etablerade demokratierna i Västeuropa. Jag tror t.o.m. att
            man kan uttrycka det så drastiskt och tydligt som att säga att
            själva den viktigaste drivkraften för integrationen i dag, i första
            hand inom den europeiska gemenskapen, är just medvetandet i alla
            berörda länder om vad ett misslyckande med att skapa stabil demokrati
            och marknadsekonomi i öst skulle innebära. Förhållandena i Östeuropa
            är i sig i dag den starkaste drivkraften för en övergripande europeisk
            integration och för ekonomiskt samarbete över hela Europa.
          </note>
          <note>
            Det finns en rad föreställningar som ibland bubblar upp i diskussioner
            på det här temat och som inte alltid är lika genomtänkta. Det
            finns en tendens att jämställa förhållandena i de nya demokratierna
            med u-landsförhållanden. Men jag tror att den enda rimliga parallellen
            snarare är förhållandena i
          </note>
          <note>
            Västeuropa omedelbart efter kriget. Det som är speciellt med
            länderna österut är inte att människorna där t.ex. skulle sakna
            allmän läskunnighet eller att den tekniska och utbildningsmässiga
            nivån skulle vara så låg att länderna på det sättet skulle kunna
            jämföras med u-länder. Vad det är fråga om är i princip normala
            industriländer som har utsatts för ett förödande politiskt och
            ekonomiskt system, vilket har inneburit att den återuppbyggnad
            som skulle ha skett efter kriget -- och som skedde i normala former
            i resten av Europa -- aldrig blev av.
          </note>
          <note>
            Praktiskt taget ingenting av värde förefaller ibland, om man
            tittar på de värst drabbade länderna, ha uträttats under hela
            denna långa period av kommunistisk diktatur.
          </note>
          <note>
            I stället har man haft ett ekonomiskt system som mer eller mindre
            har gått ut på att man skall förstöra de naturtillgångar som finns
            och att man skall riva ner de kulturella värden, de spelregler
            och den känsla för demokrati och nationell sammanhållning som
            är naturliga i varje normalt demokratiskt land.
          </note>
          <note>
            Dessutom har man genom detta ekonomiska system åstadkommit en
            miljökatastrof som trotsar all jämförelse vad gäller katastrofer
            som mänskligheten själv aktivt har åstadkommit i andra sammanhang.
          </note>
          <note>
            Jag tror att det är viktigt att ha klart för sig att det som
            har hänt i Östeuropa är någonting unikt. Man har utsatts för ett
            unikt experiment av små politiska fanatiska grupper. Detta innebär
            också att en del av de recept på hur länder bistås -- det gäller
            normala traditionella lärdomar och metoder -- som befriar sig
            från utländskt herravälde eller inhemskt förtryck, eller bådadera,
            inte utan vidare är tillämpliga i Östeuropa.
          </note>
          <note>
            Ibland gör man litet slarvigt en jämförelse med
          </note>
          <note>
            Marshallhjälpen. Pierre Schori var inne på den frågan. Kanske
            skall man då ha i minnet att
          </note>
          <note>
            Marshallhjälpen till Västeuropa gick till länder som hade fungerande,
            om än för tillfället raserade, ekonomiska system. Det fanns ändå
            i princip ett marknadsekonomiskt system att bygga på och ett demokratiskt
            system för att hantera det hela. I
          </note>
          <note>
            Östeuropa har allt detta saknats tills helt nyligen. I
          </note>
          <note>
            vissa länder saknas det i praktiken fortfarande.
          </note>
          <note>
            Därför är det oerhört viktigt att vi inser att reformer i riktning
            mot en fungerande normal demokrati och en riktig marknadsekonomi
            ovillkorligen måste komma först. Först därefter är det meningsfullt
            att tala om ekonomiskt stöd och investeringar i stor skala.
          </note>
          <note>
            Vi skall ge stöd under reformprocessen. Men stödet skall ges
            till själva reformarbetet. Det skall inte vara fråga om ett stöd
            i största allmänhet, för då finns risken att man snarare smörjer
            det destruktiva system som har dragit ner de här länderna i elände
            och att man skjuter nödvändiga strukturella förändringar på framtiden.
          </note>
          <note>
            Sverige är ett ganska litet land. Vi kan inte ta oss an hela
            det nya östra Europas problem. I princip skall vi naturligtvis
            vara öppna för samarbete med alla länder där vi på ett meningsfullt
            sätt kan medverka.
          </note>
          <note>
            Men det är ändå viktigt att vi koncentrerar oss på vårt närområde,
            där vi har t.ex. gemensamma miljöintressen, där det finns gemensamma
            referensramar kulturellt och politiskt och där det på många sätt
            är lättare att uträtta det vi vill göra.
          </note>
          <note>
            Det är också viktigt att vi koncentrerar oss på grunduppgifterna.
            Det handlar om kunskapsöverföring i olika former, stöd till den
            ekonomiska stabiliseringen och insatser på miljöområdet, inkl.
            kärnkraftssäkerhet och sådant som är en förutsättning för att
            mycket annat skall kunna fungera någorlunda tryggt och säkert.
          </note>
          <note>
            Även om man när Sveriges samarbete med de nya demokratierna byggdes
            upp kunde ha önskat sig en start i helt andra former än de traditionella,
            har stödet och samarbetet efter hand fått en ganska hygglig form.
            Men det är också viktigt att understryka att det alltjämt är fråga
            om just en form. Innehållet är inte alltid det som förefaller
            vara mest ändamålsenligt.
          </note>
          <note>
            Pierre Schoris tal här nyss gav ett intryck av att man under
            den socialdemokratiska regeringens tid hade haft ett fast grepp
            om alltsammans och klara linjer.
          </note>
          <note>
            Det hela hade rullat som på räls, utan några som helst problem
            eller misstag. Jag tycker att det är litet djärvt av Pierre Schori
            att gå ut på det sättet.
          </note>
          <note>
            De senaste veckorna har vi ju i media kunnat följa hur egenartade
            interiörer från det svenska samarbetet när det gällt att bygga
            upp en normal ny skogsindustri i Polen har rullats upp. Detta
            ärende har anmälts till konstitutionsutskottet. Jag skall inte
            gå in på de olika detaljer som har föranlett att så skett. Men
            jag kan konstatera att medan miljoner, till synes mycket lättvindigt
            och utan någon som helst redovisning, har rullat till ett projekt
            som förmodligen hade kunnat utföras betydligt billigare på annat
            sätt har organisationer -- typ Svensk-polska miljöföreningen,
            som är en av de mest seriösa aktörerna i det här sammanhanget
            -- fått tigga för att över huvud taget få småanslag, kaffepengar.
          </note>
          <note>
            Organisationer av nämnda typ -- och säkert många andra, och då
            inte bara på miljöområdet -- hade förmodligen kunnat utnyttja
            dessa oredovisade miljoner betydligt bättre än som nu har varit
            fallet.
          </note>
          <note>
            Vidare vill jag påminna om att det när den första stödmiljarden
            anslogs av den socialdemokratiska regeringen -- det hela presenterades
            med mycken pompa och ståt -- ganska snart visade sig att det var
            långt svårare att få fram konkreta utbetalningar till verkliga
            projekt. Av de 900 miljoner i det sammanhanget som skulle gå över
            UD var vid regeringsskiftet i höstas bara 170 miljoner, om jag
            minns rätt, utbetalade. I den mån det finns svårigheter -- och
            sådana finns det, och dessutom finns det bl.a. stora praktiska
            problem -- är det inte något som tillkommit i och med regeringsskiftet.
            I
          </note>
          <note>
            stället har det mera att göra med situationen i sig.
          </note>
          <note>
            Socialdemokraterna sitter i så fall i exakt samma båt som den
            nuvarande regeringen.
          </note>
          <note>
            Det finns, herr talman, ett stort engagemang i
          </note>
          <note>
            Sverige för insatser i de nya demokratierna i öst.
          </note>
          <note>
            Allt detta kan inte finansieras via statsbudgeten.
          </note>
          <note>
            Kanske är det också så, att det icke-materiella stödet i vissa
            avseenden är det allra viktigaste.
          </note>
          <note>
            Jag finner att de skillnader som, att döma av de socialdemokratiska
            reservationerna, finns mellan utskottsmajoritetens och reservanternas
            uppfattning på det hela taget är mycket marginella.
          </note>
          <note>
            De motsättningar som Pierre Schori talade om är konstruerade.
            Jag har förståelse för att
          </note>
          <note>
            Socialdemokraterna vill ha med några reservationer. Men i sak
            är skillnaden ganska måttlig. Det är bra att det finns en bred
            enighet om huvudinriktningen.
          </note>
          <note>
            Så några ord om det baltiska guldet. Pierre Schori var mycket
            försiktig i det avseendet. Det beror kanske i någon mån på att
            inte heller den regering som han själv arbetade för uträttade
            särskilt mycket. Socialdemokraterna har inte kunnat redovisa några
            alternativ till den handläggning som nu sker.
          </note>
          <note>
            När det gäller Ny demokrati vill jag säga följande.
          </note>
          <note>
            Om det nu är som Ian Wachtmeister sade, att finansierigen egentligen
            inte spelar någon roll, förstår jag inte varför Ian Wachtmeister
            här gör ett stort nummer av detta och visar en sorts indignation,
            vilken verkar ganska så spelad. Själva finansieringen var ju,
            som sagt, ointressant. Det viktiga är att guldet eller något annat
            till motsvarande värde återställs, vilket också skall också ske.
          </note>
          <note>
            Ny demokrati har inte ens motionerat i den här frågan. Det finns
            en motion, men den har kommit från annat håll. Några av formuleringarna
            i Ian
          </note>
          <note>
            Wachtmeisters anförande här ger snarare ett intryck av att det
            är viktigare att komma åt det ordinarie u-landsbiståndet än att
            göra något ordentligt för balterna. Det var det som var problemet
            -- inte att återställandet av guldet finansierades på det ena
            eller det andra sättet.
          </note>
          <note>
            Herr talman! Jag yrkar bifall till utskottets hemställan.
          </note>
          <note>
            Anf. 37 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Några dagar före påskhelgen kom det dramatiska beskedet
            att den ryska regeringen lämnat in sin avskedsansökan. Uppgifterna
            väckte oro och osäkerhet runt om i världen. Man frågade sig om
            Rysslands demokratiska epok redan var förbi. Hade de reaktionära
            krafterna, gamla
          </note>
          <note>
            Sovjetkommunister och ryska nationalister, fått övertaget?
          </note>
          <note>
            Lyckligtvis visade det sig snart att en kompromiss kunde uppnås,
            och regeringen återgick till sitt uppdrag. Genom ett klokt agerande
            från president
          </note>
          <note>
            Jeltsins och den ryska regeringens sida under den ryska folkkongressen
            verkar det faktiska resultatet av processen vara att den folkvalda
            regeringen snarast stärktes samtidigt som de bakåtsträvande krafterna
            tycks ha försvagats.
          </note>
          <note>
            Det mest imponerande är kanske det vi med hjälp av massmedia
            kan se och höra, nämligen vanliga människors inställning i Ryssland.
            I närmast oändliga livsmedelsköer står ryska kvinnor och män och
            förklarar att de har ett stort förtroende för president Jeltsin
            och hans regering. De förstår att dagens ekonomiska problem måste
            genomlidas på vägen mot ett demokratiskt och marknadsekonomiskt
            samhälle. Det förefaller vara få som i dag drömmer sig tillbaka.
          </note>
          <note>
            Herr talman! När sovjetiska stridsvagnar slog ner upproret i
            Östberlin 1953, konstaterade Bertolt
          </note>
          <note>
            Brecht ironiskt att om nu folket inte hade regeringens förtroende
            fick väl regeringen utse ett nytt folk.
          </note>
          <note>
            Det djupt tragiska allvaret för den stalinistiskt styrda delen
            av Europa under efterkrigstiden har varit att dessa regimer saknat
            legitimitet. Efter ett halvsekel med ett sådant system skulle
            det kanske inte vara så förvånande om en viss misstänksamhet levde
            kvar också mot diktaturernas demokratiska efterträdare.
          </note>
          <note>
            Men vad vi har sett under den ryska folkkongressen visar på motsatsen.
            Människorna stödjer aktivt reformpolitiken, trots att den på kort
            sikt ofta får smärtsamma effekter.
          </note>
          <note>
            Just denna tillförsikt och tro på reformpolitiken som befolkningen
            visar är den viktigaste förutsättningen för att demokrati och
            marknadsekonomi skall befästas i de f.d.
          </note>
          <note>
            kommunistiska planekonomierna. Utan ett sådant folkligt stöd
            kan de nya regeringarna inte genomföra reformer i sådan riktning.
            Det är i första hand människorna själva som i praktiken skall
            omdana sina samhällen. Det är i detta perspektiv som Sveriges
            och andra länders bistånd skall ses.
          </note>
          <note>
            Omvärldens viktigaste uppgift är att visa folken i
          </note>
          <note>
            Central- och Östeuropa att de har vårt beslutsamma stöd och att
            vi ställer oss solidariska med deras reformpolitik.
          </note>
          <note>
            Under den gångna hösten och vintern har en bred internationell
            mobilisering ägt rum för att lämna ett sådant solidariskt stöd
            till de nya demokratierna i öst. Ett exempel på detta är den konferens
            om bistånd till OSS-länderna som hölls i Washington i januari
            och som kommer att följas upp i Lissabon i maj. Sverige deltar
            aktivt i dessa processer.
          </note>
          <note>
            Problemen i OSS-länderna, Baltikum och övriga
          </note>
          <note>
            Central- och Östeuropa är gigantiska. Det står utom allt tvivel
            att omvärlden här står inför en mycket omfattande uppgift som
            kommer att kräva betydande ansträngningar av olika slag och under
            lång tid.
          </note>
          <note>
            Sverige har tagit sin del av denna uppgift på mycket stort allvar.
            Regeringen har i budgetpropositionen föreslagit att 3 miljarder
            kronor avsätts för stödet till Öst- och Centraleuropa över en
            treårsperiod.
          </note>
          <note>
            Detta innebär en tredubbling jämfört med det stöd som beslutades
            1990. Vårt särskilda ansvar ser vi ligga i stödet till de nya
            demokratierna i Sveriges eget närområde, dvs. de baltiska staterna,
            Ryssland och Polen, även om vi fortsatt kommer att lämna stöd
            också till övriga länder i Öst och
          </note>
          <note>
            Centraleuropa.
          </note>
          <note>
            En sådan inriktning är naturlig. Med dessa länder i närområdet,
            jag tänker givetvis i första hand på
          </note>
          <note>
            Baltikum, har vi både av geografiska och historiska skäl de närmaste
            kontakterna. Inte minst därför finns det också ett brett svenskt
            samhällsengagemang just för stödet till dessa länder. Det är på
            samma gång naturligt att vi på olika sätt försöker stödja utvecklingen
            i de delar av
          </note>
          <note>
            Ryssland som tillhör vårt närområde och där situationen i dag
            bitvis är mycket besvärlig. Den främsta prioriteringen måste här
            gälla vårt allmänna politiska stöd till reformprocesserna.
          </note>
          <note>
            En förutsättning för att människorna i Estland,
          </note>
          <note>
            Lettland och Litauen skall lyckas i sin omställning till demokrati
            och marknadsekonomi är att de känner stabilitet och trygghet inom
            sina egna gränser. Fortfarande står stora ryska styrkor på de
            baltiska staternas territorier utan att några avtal har slutits
            eller att någon tidtabell för deras tillbakadragande har avtalats.
            Detta är en anomali i dagens Europa som väcker oro. Här måste
            reella förhandlingar inledas snarast.
          </note>
          <note>
            Det kan inte ligga i någons intresse att tillbakadragandet av
            trupperna fördröjs mer än vad som är oundgängligen nödvändigt
            av praktiska skäl.
          </note>
          <note>
            Men de baltiska staterna behöver också bygga upp sina egna suveränitetsinstitutioner
            för att skapa sig säkerhet. Sverige måste stödja dem i dessa avseenden.
          </note>
          <note>
            Regeringen har redan beslutat om en suveränitetsgåva om 10 milj.kr.
            till vardera landet för att bl.a. stödja deras internationella
            förbindelser. Vi bidrar till säkerhetspolitisk kunskapsuppbyggnad,
            och vi har skänkt ett kustbevakningsfartyg till Estland. Ett samarbete
            har även inletts på områden som tullväsende, luftövervakning och
            polisverksamhet.
          </note>
          <note>
            Herr talman! Av den miljard kronor som regeringen föreslår för
            samarbete med länderna i
          </note>
          <note>
            Öst och Centraleuropa under nästa budgetår, utgörs en betydande
            del av valutastöd till de baltiska staterna. Genom att Estland,
            Lettland och
          </note>
          <note>
            Litauen blir medlemmar i de internationella finansinstitutionerna
            påskyndas genomförandet av sammanhängande ekonomiska reformprogram.
          </note>
          <note>
            Införandet av självständiga valutor kommer här att bli av avgörande
            betydelse för dessa reformers framgång.
          </note>
          <note>
            Sverige är berett att göra en större insats för att stödja sådana
            valutareformer i dessa våra grannländer än vad som automatiskt
            skulle följa av våra åtaganden inom ramen för den internationella
            valutafonden.
          </note>
          <note>
            Förvaltningsbistånd i form av rådgivning till de centrala myndigheterna
            utgör en viktig del i ansträngningarna att bidra till reformprocesserna,
            särskilt tills dess marknadsekonomiska strukturer finns på plats.
            Ju snabbare dessa länder lyckas upprätta de nödvändiga legala
            ramarna för marknadsekonomin, desto fortare kommer också svenskt
            och utländskt näringsliv att börja satsa och i sin tur bidra till
            ekonomisk tillväxt. Hittills har de svenska insatserna i Baltikum
            främst gällt domstols- och rättsväsende, fastighetsregistrering
            och lagstiftning samt miljösektorn. Också andra områden som finansförvaltning
            och arbetsmarknadspolitik är aktuella för Ryssland.
          </note>
          <note>
            Tyngdpunkten i kunskapsöverföringen kommer att ligga på just
            sådana åtgärder som underlättar övergången till marknadsekonomi
            och som främjar den fortsatta demokratiseringen. Med en sådan
            målinriktning kan de svenska insatserna få en betydande effekt.
            Tillsammans med det djupa engagemang för att stödja utvecklingen
            i Öst som finns inom hela det svenska samhället, får denna viktiga
            stödreform dessutom en avsevärd bredd.
          </note>
          <note>
            Så sent som i mars blev vi på nytt påminda om de betydande brister
            som råder vid de sovjetbyggda kärnkraftverken i Sveriges omedelbara
            närhet. För att bidra till en förbättrad säkerhet vid dessa anläggningar
            avser regeringen att intensifiera det svenska stödet. I flera
            avseenden genomförs detta arbete tillsammans med andra länder.
          </note>
          <note>
            Låt mig här peka på det katastrofbistånd som
          </note>
          <note>
            Sverige hittills har lämnat till Baltikum och
          </note>
          <note>
            Ryssland. Under den mycket besvärliga omställningsperiod som
            för närvarande äger rum i öst uppstår ofta akuta behov av hjälp
            av humanitär natur. I detta avseende får vi räkna med att nya
            insatser kommer att behövas också i framtiden.
          </note>
          <note>
            Även här sker en betydande samordning på internationell nivå.
          </note>
          <note>
            När man talar om det svenska östbiståndet är det viktigt att
            se det svenska samhällets samlade insatser i ett sammanhang. Jag
            har redan nämnt betydelsen av det breda engagemanget för
          </note>
          <note>
            Baltikum. Man bör också se vilka resurser Sverige bidrar till
            att skapa tillsammans med andra länder.
          </note>
          <note>
            Ett exempel utgörs av det baltiska investeringsprogrammet som
            bildat en investeringsfond på 800 milj.kr. för utveckling av små
            -och medelstora företag.
          </note>
          <note>
            När det gäller miljön har regeringen i kompletteringspropositionen
            föreslagit att 500
          </note>
          <note>
            milj.kr. per år avsätts för satsningar i
          </note>
          <note>
            Östersjöområdet. Också dessa satsningar kommer att delvis komma
            Baltikum och Ryssland till godo.
          </note>
          <note>
            Likaså lämnar vi stöd genom Sveriges medverkan i de internationella
            finansinstitutionerna för bl.a.
          </note>
          <note>
            valutastabiliseringsfonder. Jag har berört dessa frågor tidigare
            beträffande Baltikum. Men jag kan tillägga att den s.k. 10-gruppen,
            där Sverige ingår, i dagarna har ställt sig bakom bildandet av
            en stabiliseringsfond för den ryska rubeln på 6
          </note>
          <note>
            miljarder dollar.
          </note>
          <note>
            Utan att här räkna upp alla de olika insatser som görs kan man
            alltså konstatera att Sveriges stöd till
          </note>
          <note>
            Öst- och Centraleuropa är avsevärt större än den miljard kronor
            som presenteras i budgetpropositionen.
          </note>
          <note>
            Sveriges samarbete med demokratierna i öst befinner sig i en
            uppbyggnadsfas. Självfallet möter denna typ av samarbete svårigheter.
            Vi känner dem väl från det traditionella utvecklingssamarbetet.
          </note>
          <note>
            Just därför är det viktigt att dra lärdom av dessa erfarenheter
            och inse att det är först när länderna själva genomfört många
            av de reformer som behövs för en marknadsekonomi som stödet utifrån
            kan ge full utdelning.
          </note>
          <note>
            Precis samma erfarenheter har också andra västländer som hjälper
            Baltikum och Ryssland. Av dessa skäl fäster vi också stor vikt
            vid att bistå med uppbyggnaden just av sådana fungerande strukturer
            som är nödvändiga för demokrati och marknadsekonomi.
          </note>
          <note>
            Herr talman! De senaste årens dramatiska utveckling i Öst- och
            Centraleuropa kan sägas ha skakat om mycket av världsbilden för
            den europeiska efterkrigsgenerationen. Europa och världen har
            blivit bättre på kort tid, och vi har anledning att känna glädje
            och tillförsikt inför det framtida nya Europa, även om man måste
            vara beredd på att den positiva utvecklingen kan drabbas av bakslag.
            Sådana risker får inte göra oss tveksamma. Det är nödvändigt att
            vi ger ett helhjärtat moraliskt och materiellt stöd till de nya
            demokratierna i det nya Europa. Efterkrigstidens skygglappar och
            plågsamma tigande måste en gång för alla vara borta.
          </note>
          <note type="speaker">
            Anf. 38 PIERRE SCHORI (s) replik:
          </note>
          <note>
            Herr talman! Fru utrikesminister! Låt oss då ta fasta på vad
            vi är överens om. Riksdagens utrikesutskott har fyllt den som
            vi tyckte tomma ram som regeringen angav för de miljarder man
            ville satsa -- och som vi vill satsa -- på länderna i
          </note>
          <note>
            Öst- och Centraleuropa.
          </note>
          <note>
            Vi har nu fått riktlinjer, en gemensam grund, en huvudfråga.
            Vår reservation innebär att vi vill ha en annan omfördelning i
            vissa som vi tycker strategiskt viktiga områden, där man kan ge
            ett långsiktigt mandat för de organisationer vi har i Sverige,
            som
          </note>
          <note>
            SIDA och BITS, så att man kan sätta i gång med projekt för folkrörelser
            och andra. Men i stort sett är vi i övrigt eniga. Det är bra,
            och det skall vi inte glömma bort.
          </note>
          <note>
            Frågan om vår skuld till Baltikum har, tycker jag, en annan dimension
            än själva biståndet. Det har att göra med vilket språk man för,
            vilken grad av ärlighet man har i hanteringen av vissa frågor.
            Jag vill gärna säga att vi alla här i Sverige har ett solkigt
            förflutet när det gäller Baltikum -- och det får vi alla ta på
            oss. Vår skuld till Baltikum kan vi egentligen bara gottgöra genom
            hela det samarbete som vi vill åta oss. Det är guld värt.
          </note>
          <note>
            Men att göra som regeringen är inte riktigt ärligt.
          </note>
          <note>
            Man utfäster en ram, och sedan säger man att det är en kompensation.
            Då gottgör man inte hela den skuld som man anser sig ha. Vi hade
            därför från utskottet begärt att regeringen skulle återkomma --
          </note>
          <note>
            klarlägga och undersöka alternativa finansieringar, så att det
            verkligen blev det som man själv hade sagt att det skulle bli,
            nämligen en kompensation. Men när nu vårbudgeten kom, var det
            ingen alternativ finansiering, utan det blir annat östsamarbete,
            med
          </note>
          <note>
            Tjeckoslovakien osv., som får finansiera guldet.
          </note>
          <note>
            Det är inte -- jag upprepar -- i George Marshalls anda, det är
            mer i George Orwells anda. Jag kan bara beklaga det. Och det är
            regeringen som har kokat denna soppa. Om regeringen inte fäster
            avseende vid vad vi i oppositionen tycker om den här saken --
            fråga då gärna president Landsbergis, när han kommer hit nästa
            månad, vad han tycker.
          </note>
          <note>
            Anf. 39 Utrikesminister MARGARETHA AF
          </note>
          <note type="speaker">
            UGGLAS (m) replik:
          </note>
          <note>
            Herr talman! Ju fler kockar desto sämre soppa, brukar det ju
            heta. Jag tycker nog att den här guldfrågan just har blivit sämre
            ju fler kockar som har börjat röra i grytan. För egen del har
            jag faktiskt en gång här i kammaren gett ett mycket klart besked
            i den här frågan -- och jag tror att frågeställaren själv är närvarande.
            Jag sade då faktiskt rent ut att regeringen avser att kompensera
            balterna för det guld de en gång deponerade här i
          </note>
          <note>
            Sverige i Riksbanken. Dessutom sade jag redan då att regeringen
            icke såg några andra finansieringsvägar än att ta av den tremiljardersram
            som kommer att anvisas under tre år -- för det handlar ju om att
            försöka använda den. Allt annat blir en ytterligare underskottsfinansiering.
          </note>
          <note>
            För egen del har jag således försökt ge mycket raka besked från
            början. Jag hade funnit det något mer naturligt att bli utskälld
            här i kammaren om jag hade sagt att vi inte skulle kompensera
            balterna för guldet än när jag har sagt att vi skall göra det.
            Och jag är något förvånad över det tonläge som Ian
          </note>
          <note>
            Wachtmeister använde i denna fråga.
          </note>
          <note type="speaker">
            Anf. 40 ANDRE VICE TALMANNEN:
          </note>
          <note>
            Utrikesministerns replik gäller nu enbart Pierre
          </note>
          <note>
            Schoris inlägg.
          </note>
          <note>
            Anf. 41 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Det är taget ad notam.
          </note>
          <note>
            Vad jag tycker är positivt är att balterna själva mycket klart
            säger att de fäster vikt vid att få den här kompensationen och
            att de, vilket vi naturligtvis tycker är mycket bra, avser att
            se dessa pengar som ett stöd när det gäller deras möjligheter
            att införa en egen valuta. Det blir alltså ett slags tillägg till
            det valutastöd som vi ju har avsatt inom ramarna. Det tror jag
            kommer att visa sig vara mycket konstruktivt för dem själva, och
            vi tycker att detta stämmer väl med de riktlinjer vi har för de
            insatser vi vill göra i Baltikum.
          </note>
          <note>
            Till Pierre Schori vill jag säga att jag naturligtvis noterar
            med glädje att utrikesutskottet är så enigt;
          </note>
          <note>
            det är väl alldeles utmärkt. Jag måste dock säga att när jag
            lyssnade till Pierre Schoris anförande, tyckte jag att det mera
            handlade om olika biståndsorgan och deras tyngd och relativa betydelse
            i den svenska hanteringen än vad det handlade om riktlinjer för
            våra insatser för Centraloch Östeuropa, och vårt mål med dessa
            insatser.
          </note>
          <note>
            Det är möjligt att våra synsätt här skiljer sig något.
          </note>
          <note>
            Jag tycker att våra biståndsorgan naturligtvis skall försöka
            se till att de fungerar så väl som möjligt, men det är riktlinjerna
            för och målen med vårt samarbete som är det väsentliga.
          </note>
          <note>
            När det gäller våra relationer till de baltiska staterna och
            vår skuld, har faktiskt regeringen på ett mycket bra sätt varit
            öppen i dessa frågor, när vi haft premiärministrarna på besök.
            Vi har även gett
          </note>
          <note>
            Wilhelm Carlgren i uppgift att skriva en historik, och jag tror
            att det blir en mycket intressant läsning för oss alla.
          </note>
          <note type="speaker">
            Anf. 42 PIERRE SCHORI (s) replik:
          </note>
          <note>
            Herr talman! Utrikesministern sade att jag talade mest om biståndsorgan.
            Det gjorde jag inte, men de spelar en viktig roll i sammanhanget.
            Att de som finns på plats har sakkunskap och erfarenhet, att de
            får ett klart mandat, och också mera pengar, att göra nytta --
            det var vad jag talade om.
          </note>
          <note>
            Sedan hade jag också andra riktlinjer. Jag skall gärna sammanfatta
            mina riktlinjer i några rader, som jag tycker på ett mycket fint
            sätt uttrycker vad det handlar om. Utrikesministern citerade här
          </note>
          <note>
            Brecht, och jag vill gärna citera en estnisk poet som sammanfattar
            precis vad vi tycker.
          </note>
          <note>
            Det är skönt, får jag säga, att utrikesministern ofta använder
            litterära förebilder som Voltaire senast --
          </note>
          <note>
            och nu alltså Brecht. Det är litet annorlunda än kombinationen
            av Plåtniklas och Josef Stalin som vi hörde här -- Ian Wachtmeisters
            figur.
          </note>
          <note>
            Det vi vill med Östeuropa kan sammanfattas så här i några rader,
            fru utrikesminister. Det är en dikt av
          </note>
          <note>
            Ivar Ivask från Estland.
          </note>
          <note>
            Det finns tredjevärldenfickor i Europa
          </note>
          <note>
            som man frestas förbise, namnlösa kuster
          </note>
          <note>
            c1 &gt; utmärkta med ett kryss och ett mentalt frågetecken.
          </note>
          <note>
            c0 &gt; Bara du böjer dig i baltisk riktning,
          </note>
          <note>
            kan du höra en bikupas klagosång
          </note>
          <note>
            och under vattnet ana konturerna
          </note>
          <note>
            c3 &gt; av en bärnstenskammare byggd med sorgens frömjöl.
          </note>
          <note>
            c0 &gt;
          </note>
          <note>
            Tack.
          </note>
          <note>
            Anf. 43 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Låt mig bryta den poetiska ådran och vara mycket
            konkret och praktisk. Det kan också ha sitt intresse.
          </note>
          <note>
            När den nya regeringen tillträdde den 4 oktober hade totalt 48
            milj.kr. utbetalats till Baltikum.
          </note>
          <note>
            Under de månader som gått sedan dess har 168
          </note>
          <note>
            milj.kr. kunnat utbetalas till Baltikum i olika insatser. Sedan
            den nya regeringen tillträdde har insatserna för Central- och
            Östeuropa kunnat öka, även i avvaktan på det riksdagsbeslut som
            jag ser mycket fram emot att denna kammare skall fatta.
          </note>
          <note>
            Jag tycker vi skall notera detta, eftersom kritiken i en del
            massmedia har varit en smula orättvis. Man har inte uppmärksammat
            de insatser som den nya regeringen har gjort för att få fart på
            hjälpen till
          </note>
          <note>
            Central- och Östeuropa.
          </note>
          <note>
            Före den 4 oktober låg det genomsnittliga stödet per månad till
            länderna i Central- och Östeuropa på
          </note>
          <note>
            15--20 milj.kr. Därefter har vi lyckats att öka utbetalningarna
            till 50 milj.kr. varje månad. Det har alltså blivit en annan fart
            på våra insatser riktade mot Central- och Östeuropa. Jag vill
            ta tillfället i akt att säga det.
          </note>
          <note>
            I detta har även riksdagen medverkat. Vi hade inte kunnat klara
            detta med den föreliggande gamla budgeten av socialdemokratiskt
            märke om icke riksdagen medverkat till att regeringen fått ta
            i anspråk pengar som var avsatta till en särskild
          </note>
          <note>
            EFTA-fond, de s.k. Jugoslavienpengarna. Det tackar jag för. Men
            jag vill också betona att vi har använt dem, och många gånger
            använt dem på ett konstruktivt sätt.
          </note>
          <note type="speaker">
            Anf. 44 IAN WACHTMEISTER (nyd) replik:
          </note>
          <note>
            Herr talman! Det är med glädje man kan konstatera att den i denna
            kammare stundtals vandrande majoriteten i varje fall är överens
            om att den totala socialistiska katastrofen borta i
          </note>
          <note>
            Östeuropa gav enorma skador för människor, för miljön och för
            ekonomin. Jag tycker att vi inte skall glömma det nu.
          </note>
          <note>
            Sedan vill jag till fru utrikesministern ställa frågan om hon
            håller med om min verklighetsbeskrivning, dvs. att vi i Sverige
            nu måste -- var vi än står till höger eller vänster -- stenhårt
            prioritera Baltikum och Östeuropa. Prioritera betyder att det
            är där man lägger tyngdpunkten. Det är ett dramatiskt skeende
            som pågår på den sidan, och det kan bli mycket farligt. Håller
            också utrikesministern med om att andra länder i världen faktiskt
            förväntar sig att vi skall ta ansvar för vår lilla bit här uppe?
          </note>
          <note>
            Det läggs ner enorma pengar i resten av Östeuropa t.ex. Men just
            den delen med Baltikum tycker man att det är vår skyldighet att
            hjälpa. Så har i varje fall jag uppfattat det.
          </note>
          <note>
            Jag har ytterligare en fråga. Jag hoppas att det inte blir för
            många. Tycker inte utrikesministern att man skall betala sina
            hedersskulder, och att finansieringen av dem är fullständigt ovidkommande?
            Vidare är givetvis symboliken i denna fråga enormt viktig. Att
            den är viktig för de baltiska staterna vet vi, och det tror jag
            att de flesta kan förstå. Men jag tycker att symboliken är minst
            lika viktig för oss här i Sverige.
          </note>
          <note>
            Till sist. Jag har inte nämnt Stalin, och det har heller inte
            fru utrikeministern. Men det är klart att jag på ett sätt gjorde
            det, men då inte i bemärkelsen
          </note>
          <note>
            Plåtniklas utan som en stor järnrumpa. Tackar.
          </note>
          <note>
            Anf. 45 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Självfallet har vi ett särskilt ansvar för
          </note>
          <note>
            Baltikum. Så är det. De är våra nära grannländer och länder med
            vilka vi är förenade i historiska band. Det är folk och länder
            vilka fäster särskilda förhoppningar vid oss.
          </note>
          <note>
            Det är väsentligt för oss att ta vårt ansvar för
          </note>
          <note>
            Baltikum just i internationella sammanhang, där det finns en
            risk att många av de större länderna och aktörerna i världen naturligen
            fäster sina blickar vid
          </note>
          <note>
            Ryssland och utvecklingen där. Den är central, och den är central
            också för de baltiska staterna. Men det finns naturligtvis här
            en risk att de baltiska staterna glöms bort. Här har vi ett särskilt
            ansvar dels i våra bilaterala relationer, dels i vad vi kan göra
            för de baltiska länderna internationellt. Det ansvaret försöker
            regeringen att ta i de sammanhang vi har en möjlighet till detta.
          </note>
          <note>
            Självfallet skall man betala sina hedersskulder --
          </note>
          <note>
            Ian Wachtmeister. Det är min bestämda inställning, och det är
            därför jag också givit de svar jag givit i denna kammare. Men
            det är naturligtvis bättre om man kan göra det från de besparingar
            man har hemma i stället för att gå till en ny bank och ta upp
            en ny skuld. Den finansiering regeringen föreslår sker inom ramen
            för dessa tre miljarder, för övrigt blir det en underskottsfinansiering.
          </note>
          <note type="speaker">
            Anf. 46 IAN WACHTMEISTER (nyd) replik:
          </note>
          <note>
            Herr talman! Det har tidigare citerats en del kända poeter. Jag
            skall inte trötta er med någon längre dikt. Jag vill bara erinra
            om Hamlets monolog: Att vara eller inte vara. Det är vad dessa
            frågor handlar om, nämligen existensen, varandet, i vår del av
            världen. Vi har vårt stora ansvar här. Vi sitter inte längre på
            parkett och kan ta ansvar litet här och där, utan nu har verkligheten
            krupit inpå oss.
          </note>
          <note>
            Min fråga till utrikesministern är: Tror utrikesministern själv
            att vi kan fortsätta att ha den inriktning på u-hjälpen som vi
            har? Tror hon inte att stora omplaceringar kommer att bli nödvändiga
            inom u-hjälpen och att enprocentsmålet i Sveriges statsfinansiella
            läge inte kommer att kunna hållas heligt, utan att krav i stället
            kommer att ställas på effektivitet och att man gör vettiga saker?
          </note>
          <note>
            Anf. 47 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! I denna fråga står jag på regeringsdeklarationens
            grund. Det är också på denna grund som jag är utrikesminister.
          </note>
          <note type="speaker">
            Anf. 48 MATS HELLSTRÖM (s):
          </note>
          <note>
            Herr talman! När den gamle vise Väinämöinen, sångaren som är
            solens årsbarn, för första gången blickade upp ur det ägg som
            han föddes ur såg han havet. Så ungefär börjar Kalevala. Många
            hävdar att Kalevalamyten inte handlar så mycket om
          </note>
          <note>
            Karelen utan att den troligtvis i stället är en
          </note>
          <note>
            Östersjömyt som Elias Lönnrot nedtecknade. Det finns också i
            Estland en gammal tradition som går tillbaka på Kalevi Poeg, eller
            något liknande. Det finns alltså rikliga möjligheter att citera
            också ur
          </note>
          <note>
            Östersjömyterna när vi skall debattera här i kammaren. Mycket
            av vårt Östeuropasamarbete koncentreras naturligtvis nu kring
            Östersjön.
          </note>
          <note>
            Detta samarbete har satts i gång bra av regeringarna runt Östersjön.
            Alla regeringarna har nu bildat det Östersjöråd som också tidigare
            regeringar har arbetat för att det skulle komma till stånd. Så
            sent som förra veckan ville parlamenten institutionalisera årliga
            möten i
          </note>
          <note>
            Östersjökonferenser. Där skulle alltså alla riksdagar runt Östersjön
            mötas. Detta är bara några exempel ur politikens värld på att
            det finns ett klart ökande engagemang och en efterfrågan på samarbete
            runt hela Östersjön mellan Östeuropas länder och de rika länderna
            i väst.
          </note>
          <note>
            De finns två olika motiv för hur detta
          </note>
          <note>
            Östersjösamarbete, som är viktigt för en stor del av vårt Östeuropasamarbete,
            har vuxit fram. Det ena är självklart och har debatterats ganska
            mycket i kammaren nu. Det är den hunger på samarbete som växte
            fram när järnridån försvann. De politiska barriärer som Östersjön
            utgjorde försvann, militära barriärer har minskat och även de
            ekonomiska gränserna mellan EFTA, EG och
          </note>
          <note>
            COMECON har minskat eller fallit bort. Det vet vi alla. Mycket
            av det nya samarbetet, vare sig det är kommersiellt, fackligt,
            kulturellt, konstnärligt, turistmässigt eller politiskt, kommer
            ur detta.
          </note>
          <note>
            Det andra motivet är också viktigt att ta fram. Det handlar väldigt
            mycket om utvecklingen inom EG.
          </note>
          <note>
            Den främjar ju på ett systematiskt sätt en regional samverkan.
            Det sker både genom marknadens krafter och genom koncentrade samhälleliga
            insatser på de framgångsrika områdena i EG. Det sker också i högsta
            grad genom EG:s regionalpolitik för att stärka de eftersatta regionerna
            i EG.
          </note>
          <note>
            Den del av diskussionen om ett ökat samarbete mellan Öst- och
            Västeuropa kring Östersjön som har initierats av våra vänner i
            Nordtyskland har ju inte minst haft regionaliseringen av Europa
            på näthinnan och även oron för att vår del av världen kommer att
            marginaliseras. Det har ju varit en drivkraft bakom den strävan
            som exempelvis Björn
          </note>
          <note>
            Engholm och andra i Schleswig-Holstein och
          </note>
          <note>
            Nordtyskland har haft som bakgrund när man har myntat slagordet
            den nya Hansan.
          </note>
          <note>
            För att kunna diskutera hur vi praktiskt skall utforma vårt samarbete
            med den del av Östeuropa som ligger runt Östersjön är det viktigt
            att ta den utgångspunkten och EG:s ambitioner på allvar. Det pågår
            utomordentligt avancerade nätverkssamarbeten inom EG. Det kan
            gälla järnvägar såväl som kunskapsvägar. Det handlar om avancerad
            teknik, nätverk mellan människor och mycket annat.
          </note>
          <note>
            Så sent som i februari har vi i Nordiska rådet, mot bakgrund
            av EG:s erfarenheter som har samlats i de s.k. transeuropean networks,
            enhälligt rekommenderat samtliga regeringar i Norden att åstadkomma
            en infrastrukturplan för Norden. I
          </note>
          <note>
            Nordiska rådets tappning handlar visserligen den planen om de
            nordiska länderna, men den har också en bäring på samarbetet över
            Östersjön för att kunna skapa nätverk till de baltiska staterna,
          </note>
          <note>
            Polen, Ryssland och andra områden.
          </note>
          <note>
            Här kommer naturligtvis även de nordiska finansiella institutionerna
            mycket väl till pass. De har ju sina program utformade så att
            de också kan fungera i en sådan ram. Det gäller t.ex. Nordiska
            investeringsbanken och det nya baltiska investeringsprogrammet,
            som utrikesministern också nämnde.
          </note>
          <note>
            Det är viktigt att regeringarna nu fångar upp denna enhälliga
            rekommendation från Nordiska rådet.
          </note>
          <note>
            Det är visserligen projekt för infrastrukturen, dvs.
          </note>
          <note>
            både den fysiska med järnvägar och vägar och för universitetssamarbete,
            vuxenutbildning och mycket annat som handlar om Norden. Det är
            tänkt så att det skall kunna passa in väl i det samarbete vi har
            med de fattigare länderna på andra sidan
          </note>
          <note>
            Östersjön och söder om Östersjön.
          </note>
          <note>
            I det samarbete som vi i vårt land skall utveckla utöver detta
            är en av de mest praktiskt viktiga frågorna -- och kanske en av
            de svåraste -- inte att anslå pengar, utan att acceptera import
            från
          </note>
          <note>
            Östeuropas länder. Det gäller import på de områden där Östeuropas
            länder kan åstadkomma en konkurrenskraft.
          </note>
          <note>
            Vi har nu ingått ett frihandelsavtal med
          </note>
          <note>
            Tjeckoslovakien, Estland, Lettland och Litauen.
          </note>
          <note>
            Man förhandlar fortfarande mellan EFTA och
          </note>
          <note>
            Polen och Ungern. Dessa avtal -- särskilt dem med
          </note>
          <note>
            Estland, Lettland och Litauen -- är av naturliga skäl inte heltäckande.
            Det finns ännu inte organ i alla stater som helt kan hantera alla
            dessa besvärliga frågor. Det handlar om att bygga upp system för
            att hantera handel osv.
          </note>
          <note>
            Det är viktigt att man tar till vara de möjligheter att främja
            import från Baltikum som finns inom ramen för de avtal som har
            slutits. Det gäller de områden där de realistiskt kan komma att
            exportera något till oss, t.ex. när det gäller jordbruksvaror.
            Detta gäller självfallet också Polen. Om vi menar allvar med att
            främja utvecklingen i Östeuropa måste vi också öppna oss på de
            områden där våra grannar är konkurrenskraftiga. Vi skall inte
            uppmana dem till marknadsekonomi och tala om värdet av fri handel
            och sedan när marknadsekonomin väl är uppnådd säga att på de områden
            där vi själva har känslig produktion får marknadsekonomin inte
            råda, utan där skall vi ha regleringar och protektionism. Så får
            det inte bli.
          </note>
          <note>
            De frihandelsavtal som nu är tecknade ger möjlighet till en bättre
            frihandel och möjligheter att uppmuntra dessa länder att exportera
            till oss på de områden där det kan vara besvärligt för oss. Inte
            minst i en riksdag, där så många motioner handlar om att skydda
            produktionen i den egna regionen, är vi alla klara över att det
            finns många områden där vi har en produktion som är känslig. Det
            gäller ofta låglöneproduktionen i vårt land och de områden där
            våra grannar är konkurrenskraftiga.
          </note>
          <note>
            Om vi inte tillåter den exporten till oss, kommer
          </note>
          <note>
            Östeuropa i längden att ställas inför en omöjlig ny fattigdomsmur.
            Vi måste i stället ta till vara de möjligheter som inte minst
            EG:s inre marknad och
          </note>
          <note>
            EES-avtalet ger, för att öka vår sysselsättning och finna nya
            arbetstillfällen i stället för dem som eventuellt kommer att försvinna
            när konkurrensen från Östeuropa ökar. Då bör vi inte alltför hårt
            tillämpa dumpingvapen och annat.
          </note>
          <note>
            Det gäller för oss och för regeringen att, med en mer aktiv näringspolitik
            än den som man hittills har visat upp, se till att vi kan utnyttja
            de goda möjligheter som EES-avtalet och EG:s inre marknad kommer
            att innebära, för att i stället förstärka sysselsättningen och
            se till att de regioner i Sverige som kan ha det besvärligt kan
            utvecklas.
          </note>
          <note>
            Därför finns det en koppling till det samarbete vi har i Västeuropa
            med EG inom EES. Det måste fungera väl. Det finns även en koppling
            till de anpassningar i vårt eget samhälle som vi måste göra om
            vi menar allvar med stödet till Östeuropa.
          </note>
          <note>
            Jag yrkar bifall till de socialdemokratiska reservationerna.
          </note>
          <note type="speaker">
            Anf. 49 IAN WACHTMEISTER (nyd) replik:
          </note>
          <note>
            Herr talman! Jag har inte lyckats bli särskilt upphetsad över
            vad Mats Hellström anförde här.
          </note>
          <note>
            Men i mitt tidigare anförande var min indignation mycket äkta.
            Det gällde allt, hela kedjan, de 50
          </note>
          <note>
            åren med Baltikum, guldet vi gav bort, människorna vi lämnade
            ut och skulden som vi nu myglar med. Jag var faktiskt så indignerad
            att jag glömde en formalitet, nämligen att yrka bifall inte bara
            till reservationerna 4 och 5, utan även till följdreservationen
            6. Denna formalitet vill jag härmed anmäla.
          </note>
          <note type="speaker">
            Anf. 50 BIRGITTA HAMBRAEUS (c):
          </note>
          <note>
            Herr talman! Tusentals svenskar är ivriga att hjälpa våra grannar
            i de baltiska staterna. Engagemanget är personligt och spontant.
            Det känns som om vi har fått kontakt med syskon som vi varit skilda
            från i decennier. Låt mig nämna några exempel av många möjliga
            från Dalarna.
          </note>
          <note>
            Jaak Kerstell i Gagnef lämnade sin post som kommunalråd och arbetar
            nu i Estland för att bygga upp ett samarbete.
          </note>
          <note>
            Borohus ägare har gått med på att Gagnefs kommun får ta över
            fabriken för att bygga hus till
          </note>
          <note>
            Estland.
          </note>
          <note>
            Estniska socialministeriet, länsstyrelsen i Viljandi och Estlandshjälpen
            i Dalarna skapar nu tillsammans ett pilotprojekt för att belysa
            hur modern handikappvård bedrivs.
          </note>
          <note>
            Journalisten vid Dalabygden Kurt Blomqvist satsar på rådgivning
            för ett uthålligt energisystem i
          </note>
          <note>
            Dalarnas vänlän i Estland. Det är viktigt att visa hur man med
            enkla medel kan spara pengar och energi i hushållen.
          </note>
          <note>
            SERC, ett internationellt centrum för solenergiforskning, knutet
            till Falun/Borlänge högskola, är redo att sätta upp en demonstrationsanläggning
            som visar hur solen värmer vatten.
          </note>
          <note>
            Det är lätt att inse svårigheten att samordna all denna goda
            vilja med mottagningskapaciteten i
          </note>
          <note>
            Estland. Det är klokt av regeringen att inrätta en särskild beredning
            i utrikesdepartementet som tänker igenom organisationen ordentligt.
            Det första budgetår som vår regering ansvarar för börjar faktiskt
            inte förrän den 1 juli 1992. Jag är övertygad om att linjerna
            snart klarnar, så att alla som vill engagera sig på ett enkelt
            sätt kan få de kontakter som gör deras insats mest meningsfull.
          </note>
          <note>
            Herr talman! När Tyskland återförenades, stoppades de farliga
            östtyska kärnkraftsreaktorerna omedelbart. Ingen försökte lappa
            och laga för att ''öka säkerheten'' vid dessa potentiella katastrofanläggningar.
            Det ledande tyska kraftföretaget Siemens har enligt uppgift övergett
            kärnkraften därför att den är både ekonomiskt och tekniskt död.
            Tysklands miljöminister Töpfer pläderar kraftfullt för en stängning
            av alla de uttjänta östreaktorerna.
          </note>
          <note>
            Jag anser att Sverige bör noga undersöka hur vi bäst och snabbast
            hjälper Baltikum och Ryssland, särskilt S:t Petersburg, bort från
            kärnkraften.
          </note>
          <note>
            Kärnkraftsinspektionen och Strålskyddsinstitutet har stora uppgifter
            när det gäller nedmonteringen av kärnkraftsreaktorer och den svåra
            uppgiften att ta hand om det livsfarliga avfallet.
          </note>
          <note>
            Framtidens energisystem måste vara uthålligt, dvs.
          </note>
          <note>
            lita till solen och en allt effektivare energianvändning. Det
            är dit alla ansträngningar skall sikta. I en övergångsperiod är
            naturgasen den bästa energikällan. ABB har t.ex. enligt uppgift
            föreslagit att man skulle hyra ut naturgasturbiner och frakta
            dem dit på fartyg. Dessa kunde generera den el som föll bort när
            Ignalina och S:t
          </note>
          <note>
            Petersburgsreaktorerna omedelbart avvecklades.
          </note>
          <note>
            Miljö- och naturresursdepartementet håller på och bygger upp
            ett samarbete med svenska företag som förstått hur man uthålligt
            hanterar naturresurserna.
          </note>
          <note>
            Det gäller i hög grad också energisystemet.
          </note>
          <note>
            Herr talman! Baltguldet skapar fortfarande problem, som egentligen
            borde kunna lösas på ett enkelt sätt, om den goda viljan funnes.
            Jag kan inte överge förslaget att riksbanken skulle kunna hjälpa
            till med detta. Låt mig lämna några praktiska uppgifter, som jag
            har listade, för att visa hur möjligt det i själva verket är.
          </note>
          <note>
            Sveriges riksbank lyder direkt under riksdagen, inte som de statliga
            verken under regeringen. Det är alltså riksdagen som kan ta initiativ
            när det gäller riksbanken, inte regeringen. Till skillnad från
            de affärsdrivande verken förfogar riksbanken över en egen förmögenhetsmassa.
            Riksbanken har av tradition en självständig ställning -- det är
            självklart med hela valutaansvaret och allt detta -- och riksbanken
            har mycket stor makt, men det är riksdagen som väljer riksbanksfullmäktige,
            som i sin tur utser riksbankschef.
          </note>
          <note>
            Riksdagen beslutar hur bankens vinst skall disponeras. Riksdagens
            revisorer, som jag har äran att tillhöra, granskar årligen riksbankens
            tillstånd, styrelse och förvaltning. Riksbanksfullmäktiges förslag
            till disposition av 1991 års vinst granskas nu i finansutskottet.
            I år föreslås att 7 700 milj.kr. av vinsten skall inlevereras
            till staten, medan 965 milj.
          </note>
          <note>
            skall läggas till riksbankens dispositionsfond.
          </note>
          <note>
            Bankens dispositionsfond kan tas i anspråk efter beslut av riksbanksfullmäktige
            och har alltså ingenting med statens budget att göra.
          </note>
          <note>
            Riksbanken äger drygt 188 ton guld, vid årsskiftet marknadsvärderat
            till ca 12 miljarder kronor.
          </note>
          <note>
            Guldtackorna ligger i huvudsak i speciella förvar i
          </note>
          <note>
            USA. Det guld som Estland och Litauen deponerade hos oss utgör
            alltså ca 2 % av vår guldreserv.
          </note>
          <note>
            I finansutskottets yttrande 1991/92:FiU5y, som bifogas betänkandet
            UU16, framgår det att utrikesutskottet skall bedöma på vilket
            sätt Estland och Litauen skall kompenseras för de guldreserver
            som överlämnades till Sverige. Vi är alltså helt eniga om att
            resurser skall överföras till dessa båda länder.
          </note>
          <note>
            Finansutskottet framhåller att det inte bör komma i fråga att
            utgifter på statsbudgeten finansieras genom att riksbanken från
            tillfälle till tillfälle ändrar principerna för inleveranser till
            statsverket.
          </note>
          <note>
            Jag instämmer till fullo i detta. Av det följer emellertid att
            riksbanksfullmäktige har möjlighet att ur dispositionsfonden eller
            ur guldreserven överlämna det guld till Estland och Litauen som
            dessa länder deponerade i vår riksbank. Detta skulle inte inverka
            på inleveransen till statsverket och inte heller på något annat
            sätt belasta statsverkets budget.
          </note>
          <note>
            Herr talman! Jag hoppas fortfarande att en del prestige skulle
            kunna lätta och att det blir möjligt för finansutskottet att vid
            sin behandling av riksbanksfullmäktiges förslag eller vid behandlingen
            av kompletteringspropositionen, där ju regeringen har anvisat
            en annan möjlighet, eller i någon annan ordning pröva möjligheten
            att i samråd med riksbanksfullmäktige lösa frågan om återlämnandet
            av baltguldet!
          </note>
          <note>
            Anf. 51 MARGARETA VIKLUND (kds);
          </note>
          <note>
            Herr talman! Under en lång följd av år har vi följt de baltiska
            staternas frihetskamp. Vi har på måndagar samlats på Norrmalmstorg
            i Stockholm och på andra platser i landet för att bl.a. visa vår
            solidaritet med de baltiska folken. Vi har krävt de baltiska staternas
            rätt att existera som fria stater. På många olika sätt har vi
            protesterat mot invasionen av Baltikum, utsuddandet av de baltiska
            staternas gränser och att det dröjde så länge innan Sveriges dåvarande
            regering kunde erkänna de baltiska staterna och därmed också förklara
            att Sveriges godkännande av Molotov-Ribbentrop-pakten inte längre
            gällde.
          </note>
          <note>
            Engagemanget för staterna i Östeuropa inkl. de baltiska staterna
            är stort. Det visar bl.a. de olika hjälpsändningar som gått och
            går från vårt land till
          </note>
          <note>
            Polen, Estland, Lettland, Litauen m.fl. länder.
          </note>
          <note>
            Det är viktigt att vi nu på olika sätt stöttar de unga nationernas
            -- som man väl kan kalla dem --
          </note>
          <note>
            nyvunna frihet. Det är viktigt att vi på olika sätt visar och
            förklarar vad begreppet demokrati egentligen står för. Vi måste
            också tala om att demokrati är en skör planta som måste vårdas
            och ansas. Femtio års ockupation och odemokratiskt styre sätter
            sina spår. Det är inte så enkelt att helt plötsligt börja bestämma,
            när andra tidigare alltid visat vad ländernas invånare haft att
            rätta sig efter och genom sanktionsmetoder krävt total lydnad.
            På grund av det utbredda angiverisystemet har det inte gått att
            lita på någon. Alla har varit rädda för alla och misstänksamma
            mot varandra.
          </note>
          <note>
            Men de baltiska staterna tror ännu inte riktigt på sin frihet.
            Orsaken är bl.a. att de ryska soldaterna fortfarande finns kvar,
            som också utrikesministern nämnde. Hur skall exempelvis Estlands
            folk kunna tro på friheten, när ryska soldater i uniformer fortfarande
            patrullerar på gatorna? Många balter upplever de ryska soldaternas
            närvaro som ett stort hot och önskar intensivt att de skall försvinna.
          </note>
          <note>
            Vi vet att de tidigare sovjetiska staterna, numera
          </note>
          <note>
            OSS-staterna, har många hemvändande soldater att ta hand om.
            Jag anser att det därför är en sak för världssamfundet att se
            till att det ordnas för soldaternas uttåg ur de baltiska staterna
            och att soldaterna har någonstans att ta vägen. Innan det har
            skett har inte balterna någon verklig frihet och har svårt att
            i praktiken se vad orden frihet och demokrati konkret står för.
          </note>
          <note>
            Det är inte svårt att förstå balternas inställning till de ryska
            soldaterna. Vem skulle inte efter femtio års ockupation önska
            att den tidigare förtryckaren försvann?
          </note>
          <note>
            Samtidigt är det viktigt att den ängslan och oro som balterna
            känner mot ockupationsmakten inte förs över till de vanliga ryssar
            som inte önskar något högre än att få bli medborgare i exempelvis
          </note>
          <note>
            Estland. Det är därför också viktigt att begreppet mänskliga
            rättigheter gäller alla.
          </note>
          <note>
            Vi känner de baltiska folken som fredliga folk. De har inte använt
            vapen i sin frihetskamp. De har i stället samlats för att i stora
            skaror sjunga ut sin samlande längtan till frihet. Sången har
            varit ett vapen mot en som man trodde oövervinnelig sovjetisk
            armé.
          </note>
          <note>
            Det svenska kungaparets nyligen gjorda besök i
          </note>
          <note>
            Estland är det första statsbesöket i det självständiga
          </note>
          <note>
            Estland. Efter femtio år av kommunistisk ockupation har det besöket
            ett stort symboliskt värde, speciellt med tanke på att vi har
            en del på vårt samvete när det gäller de baltiska staterna. Det
            är bra att vi nu på olika sätt försöker rätta till det.
          </note>
          <note>
            Enskildas och organisationers engagemang för de baltiska och
            andra östeuropeiska stater är stort. I
          </note>
          <note>
            båt- och billaster forslas mängder med material, sjukvårdsutrustningar,
            kläder och andra förnödenheter till behövande i de olika länderna.
          </note>
          <note>
            Vänorter, vänsjukhus, vänkyrkor och annat vänligt har vuxit upp.
            Det är bra. Det är viktigt att intresse och engagemang behålls.
            Det är roligt att kunna ge.
          </note>
          <note>
            Men det får inte vara så att vi fredar våra samveten genom att
            sända det som ändå skall utrangeras eller ge rum i våra garderober
            för den nya vårkollektionen. Regeln måste vara att utgå från mottagarnas
            behov.
          </note>
          <note>
            Det behövs en struktur i hjälparbetet både med tanke på de länder
            som får hjälp och på vårt eget land. Vi måste få kunskap om vad
            som förs ut, hur och till vem. Kanske är det inte alltid de som
            bäst behöver hjälpen som får den. Kanske det som skickas ut också
            behöver ses över och repareras.
          </note>
          <note>
            Kanske de som skall använda instrument och apparater behöver
            utbildas, så att de klarar av att sätta upp den nedmonterade apparaten
            och sköta den. Jag anser att det är viktigt att de svenska insatserna
            samordnas både när det gäller nytt och gammalt material och utrustning,
            proviant, utbildning och annat.
          </note>
          <note>
            Sverige har, som jag redan nämnt, en del på sitt samvete när
            det gäller de baltiska staterna. Det har vi talat om här i dag.
            Det är därför bra att vi nu kan betala av den skuld vi redan har
            betalat, fast då till fel gäldenär. Jag tänker på ''guldet''.
          </note>
          <note>
            De flesta av oss önskar säkert att den betalningen kunnat ske
            vid sidan av gåvan på tre gånger 1
          </note>
          <note>
            miljard kronor. Enligt utskottets förslag är det nu upp till
            regeringen om den vill utnyttja de 199,5
          </note>
          <note>
            milj.kr. som utskottet ställt till regeringens förfogande, för
            återbetalning av en del av guldskulden.
          </note>
          <note>
            Vi kristdemokrater anser att det också är bra att bistånd och
            samarbete med Baltikum, Central- och
          </note>
          <note>
            Östeuropa sker utifrån andra konton än de som är ämnade till
            u-länderna. Även om våra nära grannar har det bekymmersamt är
            nöden och svälten långt värre i världens fattigaste länder. Jag
            kan inte se att solidaritet och vilja att hjälpa känner av några
            geografiska avstånd.
          </note>
          <note>
            Det är också viktigt att de insatser vi gör inte på något sätt
            kan stämplas som kolonialism, vare sig insatserna sker i vårt
            nära grannskap eller långt borta i den tredje världen. Hjälpen
            måste vara till självhjälp och inte bli som ett bedövningsmedel
            med apati och oföretagsamhet som följd. Sett ur bl.a. den aspekten
            är det därför bra att de nordiska länderna backar upp ett baltiskt
            medlemskap i internationella valutafonden genom att dela på styrelserepresentantskapet.
            Ett sådant medlemskap gör att de baltiska staterna kommer med
            i den internationella kreditgivningen och är på väg mot ekonomisk
            självständighet med egna valutor. Jag glädjer mig å deras vägnar
            och och å alla de vänners vägnar som jag -- vi -- har i de baltiska
            staterna. Sverige är på många sätt placerat nära de baltiska staterna.
          </note>
          <note>
            Herr talman! Jag yrkar i alla moment bifall till utskottets hemställan.
          </note>
          <note type="speaker">
            Anf. 52 BENGT HURTIG (v):
          </note>
          <note>
            Herr talman! Det är klart att vi fortfarande gläds åt frigörelsen
            och demokratiseringsprocessen i
          </note>
          <note>
            Östeuropa. Men jag vill också säga att man något förenklar historieskrivningen
            när man säger att bristen på demokrati har varat i femtio år.
            Jag vill inte beteckna tillståndet under 30-talet som demokrati
            i exempelvis Tyskland, Bulgarien,
          </note>
          <note>
            Rumänien och delvis också i Baltikum. Vi måste betrakta det som
            har hänt i denna del av världen i ett historiskt sammanhang.
          </note>
          <note>
            Om inriktningen av samarbetet med Östeuropa råder, vad jag kan
            förstå, en ganska stor samstämmighet. Det är bra att resurserna
            nu inte tas från biståndsmedlen till tredje världen.
          </note>
          <note>
            Vänsterpartiet har haft en del synpunkter på hur medlen skall
            fördelas. Vi hade också för vår del gärna sett att en nordisk
            fondkonstruktion fått mer resurser i stället för den europeiska
            återuppbyggnadsbanken EBRD.
          </note>
          <note>
            Denna banks hårda inriktning mot privatisering hämmar möjligheterna
            att ta itu med reella problem. Om man t.ex. vill ge lån till uppbyggnad
            av mycket angelägen infrastruktur och viktiga projekt för omställning
            av krigsindustri, kolliderar det med kravet att 60 % av lånen
            skall gå till privat verksamhet. Banken kommer därmed att få kräva
            att sådant som man inte ens i västvärlden normalt privatiserar
            eller tillåter utlänningar att äga, skall privatiseras. Frågan
            är om t.ex. ryssarna, som hotas av konflikter runt om i f.d. Sovjetunionen,
            i längden är villiga att sälja sin krigsindustri till väst, som
            Gorbatjov föreslog i fjol.
          </note>
          <note>
            Den andra punkt där jag vill framföra en viss kritik är den geografiska
            avgränsning som numera tycks vidlåda mycket av vad statsmakten
            företar sig. När vi ser på kartorna över östsamarbetet verkar
          </note>
          <note>
            Sverige vara avklippt i höjd med Gävle. Ian
          </note>
          <note>
            Wachtmeister sade tidigare att vi skulle ta ansvar för vårt närområde.
            Sverige har faktiskt den enda landförbindelsen med Ryssland och
            andra stater via
          </note>
          <note>
            Haparanda. Nu hittar jag ingenstans i betänkandet att Norrland
            inte skulle få samarbeta med
          </note>
          <note>
            Östeuropa, och någon liten rännil av pengarna har också sökt
            sig dit.
          </note>
          <note>
            Miljöproblemen på Kolahalvön berör norra Sverige i högsta grad
            och naturligtvis också Finland och
          </note>
          <note>
            Norge. President Jeltsin har enligt Greenpeace och
          </note>
          <note>
            Svenska Dagbladet givit order om att förberedelser för kärnvapensprängningar
            på Novaja Semlja skall göras. Ryssland har också erbjudit sig
            att med kärnvapensprängningar förstöra miljöfarligt avfall.
          </note>
          <note>
            Folken på Kolahalvön känner till de lidanden som kärnvapenproven
            har orsakat befolkningen i
          </note>
          <note>
            Kazakstan och Semipalatinskområdet, och många är givetvis oerhört
            upprörda.
          </note>
          <note>
            Den svenska regeringen ligger också lågt när det gäller att driva
            provstoppsfrågan. Om världen skulle få ett stopp på USA:s och
            Frankrikes kärnvapensprängningar, har också president Jeltsin
            förlorat ett av sina viktigaste argument. Det räcker inte att
            kritisera Jeltsin. Den nya svenska utrikespolitiska profilen präglas
            inte av någon energi när det gäller provstoppsfrågan.
          </note>
          <note>
            Världens största koncentration av kärnreaktorer, såväl militära
            som civila, finns på Kolahalvön.
          </note>
          <note>
            Atomavfall förvaras på ett obetryggande sätt. Ett femtontal kärnreaktorer
            har dumpats på havsbottnen i Barents hav och Karahavet. Åtta av
            dem har bränslestavarna kvar. 17 000 containrar med radioaktivt
            avfall har dumpats, trots att detta är förbjudet. Radioaktiviteten
            i vattnet är förhöjd.
          </note>
          <note>
            Den ekologiska öknen runt smältverken i
          </note>
          <note>
            Montjenegorsk och Nikel sprider sig med en hastighet på upp till
            2 km per år, och troligen påverkar dessa utsläpp också norra Sverige
            och norra Finland. I Abisko har uppmätts mycket höga
          </note>
          <note>
            PCB-halter, landets högsta, och i Moudoslompolo mycket höga halter
            av tungmetaller. Skogsskador konstateras också. Likartade uppgifter
            finns från norra Finland. Sjukligheten ökar på Kolahalvön.
          </note>
          <note>
            Medellivslängden sjunker. Barnadödligheten är bland de högsta
            i hela f.d. Sovjetunionen. T.o.m.
          </note>
          <note>
            småbarn dör i lungcancer.
          </note>
          <note>
            Miljöproblemen på Kolahalvön är egentligen ett globalt problem
            och borde behandlas i Rio de
          </note>
          <note>
            Janeiro i sommar. Ett nytt stort utsläpp av radioaktivitet kan
            mycket väl komma från detta område. Jag anser därför att Kolaområdet
            bör bli ett lika prioriterat område som Baltikum och S:t
          </note>
          <note>
            Petersburgsområdet när det gäller miljösamarbetet.
          </note>
          <note>
            Det växande intresset för ekonomiskt samarbete i västra Ryssland
            intresserar också många företag, och initiativ tas. Affärsuppgörelser
            österut ses som ett hälsosamt alternativ till det längre bort
            belägna
          </note>
          <note>
            EG-området. Också ur denna synpunkt borde
          </note>
          <note>
            Kolaområdet bli prioriterat. Det finns naturligtvis risk för
            att folk i det området frågar sig vad rättvisan och klyftor när
            det gäller hjälpen egentligen betyder.
          </note>
          <note>
            En viktig drivkraft för demokratiseringssträvanden i såväl Öst-
            som Centraleuropa och Sovjetunionen var miljörörelsen. Redan på
            60-talet tog studenter och forskare upp kampen för naturreservat
            och biologisk mångfald. Protesterna för att rädda
          </note>
          <note>
            Bajkalsjön och hindra vändandet av de sibiriska floderna föregick
            också perestrojkan. Efter
          </note>
          <note>
            Tjernobylolyckan fick miljörörelsen förstärkt kraft.
          </note>
          <note>
            De växande ekonomiska problemen inte minst i f.d. Sovjetunionen
            leder nu till krav på snabb övergång till marknadsekonomi, och
            det tidigare miljömedvetandet trängs tyvärr tillbaka. Det vore
            en fördel om den styrning av marknadsekonomin som vi i vår del
            av världen eftersträvar, från början kunde bli en väsentlig del
            av reformerna i Öst- och
          </note>
          <note>
            Centraleuropa. I annat fall kan växande sopberg, kraftig expansion
            av privatbilismen och fler i stället för färre typer av föroreningar
            av mark, luft och vatten bli följden.
          </note>
          <note>
            Också kriminaliteten är ett problem. En del entusiastiska svenska
            företagare reser till öst för att teckna stora order men kommer
            tillbaka utan plånbok, och i stället för köpekontrakt har de en
            stor bula i huvudet. I ett mer eller mindre laglöst tillstånd
            etablerar sig snabbt kapitalismen i sin mest råa och normlösa
            form.
          </note>
          <note>
            Nationalistiska och chauvinistiska idéer blommar upp, liksom
            främlingsfientlighet. I en del centraleuropeiska länder har bruna
            idéer blivit mer rumsrena, och Hitlers Mein Kampf tas åter upp
            för studium. Jag noterade också Håkan Holmbergs oro för denna
            utveckling. Vi kan inte säkert säga vilka krafter och politiska
            ledare som så småningom blir tongivande.
          </note>
          <note>
            Därför menar jag att stödet till demokratiskt sinnade folkrörelser
            inom områdena miljö och facklig kamp är viktiga. Det är till syvende
            och sist folket självt -- inte byråkraterna -- som skall bära
            upp demokratin. Marknadsekonomin kan, om vi ej ser upp, bryta
            ned demokratiska krafter i stället för att frigöra dem. Jag tycker
            att det är synd att stödet till demokratin i Öst- och Centraleuropa
            inte fått en starkare inriktning mot demokratiska folkrörelser
            och vänortsutbyte.
          </note>
          <note type="speaker">
            Anf. 53 PEETER LUKSEP (m):
          </note>
          <note>
            Herr talman! Kanske är det något av en ödets ironi, eller möjligen
            vishet, att vi som sista ärende före första maj diskuterar uppstädningen
            efter en mansålder av socialism i vår världsdel.
          </note>
          <note>
            En gammal socialist och revolutionsledare, ja, faktiskt en av
            grundarna av såväl det tjeckiska som t.o.m. det sovjetiska kommunistpartiet,
            försökte redan vid tiden för Pragvåren 1968 varna oss. Han hade
            kommit till insikt om vilket elände kommunismen leder till och
            försökte förklara varför västvärlden måste bry sig om vad som
            händer i Östeuropa -- detta för en tvivlande svensk TV-
          </note>
          <note>
            journalist, som undrade om det inte vore att lägga sig i andra
            länders inre angelägenheter. ''Tänk er att ni har en granne'',
            sade han då. ''En granne som misshandlar sin fru. Ni hör honom
            slå henne, ni hör henne skrika, varje dag, år ut och år in. Är
            det deras inre angelägenheter?''
          </note>
          <note>
            Nu är gardinerna fråndragna i fönstren till den östra lägenheten
            i det europeiska huset. Ingen kan längre låta bli att höra eller
            att se. Men även om många talar om det, tror jag ändå att det
            är få som inser den verkliga vidden av förödelsen och av de krav
            som det socialistiska Europas humanistiska, politiska och ekonomiska
            återuppbyggnad kommer att ställa under de närmaste åren.
          </note>
          <note>
            Ta t.ex. Tjeckoslovakien, Estland eller Lettland.
          </note>
          <note>
            Före kriget tillhörde de världens rikaste länder. Nu är deras
            verklighet den, att praktiskt taget vartenda hus, praktiskt taget
            varenda fabrik, praktiskt taget vartenda fordon och praktiskt
            taget varenda energianläggning måste bytas ut eller byggas om
            från grunden för att uppfylla ens elementära krav.
          </note>
          <note>
            Enväldiga och korrumperade makthavare måste bytas ut, förverkade
            administrativa och politiska system vändas upp och ner, ägarförhållanden
            och rättssystem återinföras. Det är det socialistiska systemets
            arv till eftervärlden, och det är förödande.
          </note>
          <note>
            Den i regeringens budgetförslag upptagna tredubblingen av svenska
            statens stöd till
          </note>
          <note>
            Östeuropa och Baltikum är därför mer än välkommen. Tillsammans
            med andra åtgärder, som regeringen aviserat i kompletteringspropositionen,
            och tillsammans med det som görs i andra delar av det svenska
            samhället, visar det Sveriges vilja att ställa upp i denna stora
            räddningsaktion för socialismens offer.
          </note>
          <note>
            Som syns i utskottets betänkande, är det tänkt att
          </note>
          <note>
            Sveriges insatser i första hand skall gå till våra grannländer,
            dvs. Polen, Litauen, Lettland,
          </note>
          <note>
            Estland och det ryska närområdet. Detta är naturligt -- vi har
            lättast att bygga upp kunskaper och kontakter i våra grannländer
            -- men det är också lämpligt, därför att andra västländer koncentrerar
            sina insatser på andra länder.
          </note>
          <note>
            Inom ramen för det mer begränsade östbistånd som getts hittills
            har Polen kommit först. Insatser där har varit möjliga tidigare
            än i övriga grannländer.
          </note>
          <note>
            De baltiska ländernas återvunna frihet gör att det nu blir både
            möjligt och nödvändigt att öka insatserna i dessa tre länder.
          </note>
          <note>
            Vad gäller Estland, Lettland och Litauen bör vi sätta in det
            svenska biståndet i sitt historiska sammanhang. Sverige var det
            första landet näst
          </note>
          <note>
            Nazityskland som erkände införlivandet av de tre baltiska länderna
            i Sovjetunionen. Sverige kom således strax efter det Nazityskland
            som i pakt med
          </note>
          <note>
            Stalins Sovjet hade delat upp Europa mellan sig --
          </note>
          <note>
            den pakt vars konsekvenser våra baltiska grannar levt med i fem
            årtionden. Sverige lämnade därefter över de baltiska ländernas
            beskickningar i
          </note>
          <note>
            Stockholm till den sovjetiska ambassaden. Sverige lämnade ut
            Estlands och Litauens guld, liksom andra baltiska tillgångar --
            ja, t.o.m. de skraltiga båtar som flyktingarna undan sovjetförtrycket
            kom till Sverige med -- till Sovjetunionen. Sverige lämnade ut
            unga balter, som hade rekryterats till den ena ockupantens armé,
            till den andra ockupanten.
          </note>
          <note>
            Under många och långa ockupationsår vägrade svenska regeringar
            -- till skillnad från bl.a.
          </note>
          <note>
            Danmark och Norge -- att ge de baltiska folken ens ett moraliskt
            stöd för sin frihetskamp. Så sent som för två och ett halvt år
            sedan hade den dåvarande socialdemokratiske utrikesministern Sten
          </note>
          <note>
            Andersson mage att, inför ett besök i Baltikum, påstå att Baltikum
            inte var ockuperat. Att Sverige i
          </note>
          <note>
            ESK-sammanhang skulle kräva att Estland,
          </note>
          <note>
            Lettland och Litauen själva skulle få avgöra sitt öde, kallade
            den socialdemokratiske riksdagsmannen Sture Ericson för ''tokigheter
            som man naturligtvis odlar på den extremmoderata kanten''. Pierre
            Schori hade i massmedieintervjuer svårt att hitta balter som ville
            ha självständighet från Sovjetunionen.
          </note>
          <note>
            Det slog mig, när jag hörde Pierre Schoris anförande i dag, att
            det verkar som om socialdemokraterna har tagit som sin historiska
            roll att ständigt varna för förändringar i Östeuropa. För några
            år sedan varnade man för provokativa krav på politiska förändringar
            och för nationell frigörelse i alltför snabb takt, och nu varnar
            Pierre
          </note>
          <note>
            Schori för vad han kallar stålbad i den ekonomiska reformprocessen.
            Kanske gör han det i tron att
          </note>
          <note>
            Östeuropa kan stanna till vid någon socialdemokratisk mellanstation
            och därifrån välja ett tredje vägens stickspår vid återgången
            från socialism till marknadsekonomi.
          </note>
          <note>
            Jag tror att den här bakgrunden är viktig när vi diskuterar biståndet
            till Baltikum, därför att det är viktigt att slå fast att den
            budget vi i dag behandlar bara är en del av vad man skulle kunna
            kalla en ny svensk Baltikumpolitik.
          </note>
          <note>
            Grunden för denna politik är vårt politiska stöd;
          </note>
          <note>
            vårt stöd för att Estland, Lettland och Litauen skall finnas
            på kartan i alla internationella sammanhang;
          </note>
          <note>
            vårt stöd för att Estland, Lettland och Litauen skall få respekt
            för sin självständighet också från den forna kolonialmaktens arvtagare;
            vårt stöd för att
          </note>
          <note>
            Estland, Lettland och Litauen skall få bort de kvarvarande ockupationstrupperna
            från sina territorier; vårt stöd för att Estland, Lettland och
          </note>
          <note>
            Litauen skall kunna bygga sina demokratiska institutioner utan
            att grupper med anknytning till den mäktige grannen skall kunna
            störa eller sabotera processen; vårt stöd för att Estlands,
          </note>
          <note>
            Lettlands och Litauens självständighet skall garanteras i den
            nya europeiska säkerhetsordning som håller på att växa fram; vårt
            stöd för att invånarna i Estland, Lettland och Litauen skall få
            njuta samma frihet som vi ser som självklar i
          </note>
          <note>
            Sverige.
          </note>
          <note>
            Detta politiska stöd ses i Baltikum som viktigare än allt annat.
            Stöd till ekonomisk utveckling är vällovligt; stöd till den politiska
            självständigheten är helt nödvändigt -- inte för att man känner
            att man skulle ha fått särskilt mycket stöd från tidigare svenska
            regeringar, utom möjligen under den korta period före självständigheten
            när den dåvarande socialdemokratiska regeringen föreföll ansluta
            sig till tokigheterna på den extremmoderata kanten.
          </note>
          <note>
            Men förhoppningarna att Sverige skall uppväga årtionden av tystnad
            i Baltikum är nu mycket starka.
          </note>
          <note>
            I denna Baltikumpolitik ingår också att Sverige betalar tillbaka
            det vi tagit från balterna. Därför är det naturligtvis mycket
            glädjande att regeringen i kompletteringspropositionen har pengar
            som gör att man nu kan betala tillbaka Estlands och
          </note>
          <note>
            Litauens guld.
          </note>
          <note>
            I denna politik ingår dessutom att det är genom vår unika möjlighet
            att som grannland öppna oss för samarbete inom samhällets alla
            områden som vi bäst kan bidra. Det svenska folket -- enskilda,
            organisationer, företag, kommuner och institutioner -- har mycket
            snabbt ökat sin
          </note>
          <note>
            ''samverkansbudget'' med de baltiska länderna.
          </note>
          <note>
            Det ger en bredd och en mångfald i vårt samarbete och vårt stöd
            som inga statliga insatser någonsin kan uppnå.
          </note>
          <note>
            Detta breda samarbete kan statsmakterna givetvis underlätta på
            olika sätt. Det vore t.ex. angeläget att visumfritt kunna resa
            mellan Sverige, Estland,
          </note>
          <note>
            Lettland och Litauen. En annan, kanske mer näraliggande, förhoppning
            är att de ibland oförlåtligt långa hanteringstider som drabbat
            somliga som ansökt om statligt stöd till sina projekt skall förkortas.
            För detta finns också pengar i budgetförslaget.
          </note>
          <note>
            Det viktiga är att förslagen i budgetpropositionen skall ses
            som en del i en större Baltikumpolitik. Det är ett viktigt samarbetsprogram
            i sig, men det är framför allt en viktig symbol för någonting
            större.
          </note>
          <note>
            Herr talman! Jag tror att socialdemokraternas mindre ärofulla
            förflutna när det gäller våra baltiska grannar nu lockar dem till
            reservationspiruetter i denna kammare. De accepterar att den nya
            regeringen tredubblar stödet, men de vill fördela litet mer till
            några biståndsorgan och samtidigt krympa regeringens utrymme,
            som de facto innebär att man krymper det utrymme som regeringen
            har att betala tillbaka
          </note>
          <note>
            Estlands och Litauens guld. Den enda rimliga förklaringen till
            detta måste vara att socialdemokraterna inte tycker att det är
            särskilt viktigt att betala tillbaka guldet. Samtidigt som man
            klagar över vad man kallar tomma ramar från regeringen, har man
            från socialdemokratiskt håll inget förslag om hur guldet skall
            kompenseras.
          </note>
          <note>
            Påståendet att ramarna i budgetpropositionen skulle vara tomma
            är för övrigt felaktigt. Som jag tror att Pierre Schori och socialdemokraterna
            i utrikesutskottet säkert vet, tillsatte regeringen, ungefär samtidigt
            som budgetpropositionen lades fram, en särskild utredare som skulle
            se över inriktningen av och formerna för det svenska biståndet
            till Östeuropa, därför att det fanns ett utbrett missnöje med
            detta. Utredaren har under våren löpande redovisat sina förslag,
            och utrikesutskottet har fått ta del av dem.
          </note>
          <note>
            Utan att kritisera våra biståndsorganisationer alltför mycket
            vill jag nämna att jag, när jag träffade baltiska politiker, på
            ett mycket tidigt stadium fick frågan från en ledande estnisk
            politiker, hur det kom sig att Sveriges bistånd till marknadsekonomi
            i Baltikum förmedlades via biståndsorganisationer och människor
            som tydligen i huvudsak ägnat sig åt att bygga upp planhushållning
            i Tanzania. Jag tror nog att dessa svenska myndigheter har en
            bättre förmåga än vad jag uppfattade i reaktionen från estnisk
            sida, men det belyser ändå en del av problematiken i detta.
          </note>
          <note>
            Problematiken med väntetider är känd, och de senaste dagarna
            fick vi en pikant illustration till svårigheterna att utforma
            biståndet på ett korrekt sätt, när den finska tidningen Aamulehti
            avslöjade att den person i det estniska regeringskansliet som
            är ansvarig för de prioriteringar som BITS gör för biståndsinsatser,
            hade utvisats från Finland för olovlig verksamhet för ett par
            år sedan. Det illustrerar naturligtvis svårigheterna att utforma
            ett bistånd som verkligen bidrar till att stödja de krafter och
            mekanismer som förändrar systemet, i stället för att stödja sådana
            krafter och mekanismer som bevarar det gamla systemet.
          </note>
          <note>
            Därför, herr talman, tillstyrker jag utskottets hemställan i
            alla dess delar.
          </note>
          <note type="speaker">
            Anf. 54 LARS SUNDIN (fp):
          </note>
          <note>
            Herr talman! Det känns naturligtvis bra att i ett utskottsbetänkande
            få läsa följande om sin motion:
          </note>
          <note>
            ''Det anförda bör riksdagen som sin mening ge regeringen till
            känna. Därmed tillstyrks motion
          </note>
          <note>
            Fi711 (fp).''
          </note>
          <note>
            Det handlar om motion Fi711, i vilken Elver
          </note>
          <note>
            Jonsson och jag skriver att vi anser att Sverige skall kompensera
            Estland, och därmed naturligtvis även
          </note>
          <note>
            Litauen, för den guldreserv som deponerades här strax före andra
            världskriget och som den svenska regeringen 1940 överlämnade till
            Sovjetunionen.
          </note>
          <note>
            I betänkandet från utrikesutskottet anmodas regeringen att till
            riksdagen lämna förslag om hur kompensationen skall betalas. Det
            har regeringen redan gjort i kompletteringspropositionen.
          </note>
          <note>
            Kompensationen skall tas ur det s.k. östbiståndet.
          </note>
          <note>
            Enligt min mening hade det varit bättre om det så att säga hade
            varit friska pengar som hade kunnat betalas tillbaka till Estland
            och Litauen, och ännu är kanske inte alla möjligheter att så sker
            uttömda.
          </note>
          <note>
            Det har sagts att denna kompensation är ett slags hedersskuld.
            Det kan jag instämma i. Och hedersskulder skall man betala tillbaka
            så snabbt man kan. Något besvärande känns det därför att
          </note>
          <note>
            Sverige, som var först med att på Sovjetunionens önskan 1940
            betala tillbaka guldet, nu tycks bli det sista av de länder som
            balterna anförtrodde guld åt för över 50 år sedan och som nu är
            redo att betala tillbaka guldet.
          </note>
          <note>
            Herr talman! Trots allt är det bra att regeringen, utskottet
            och snart förmodligen även riksdagen kommer att säga att det s.k.
            baltguldet skall återbetalas. Jag hoppas naturligtvis att denna
            fråga, som har utgjort, som utskottet skriver, en historisk belastning
            för oss här i Sverige i vårt grannskapsförhållande till Estland
            och Litauen, därmed får sin lösning. Då har vår motion ändå nått
            sitt syfte.
          </note>
          <note type="speaker">
            Anf. 55 GÖRAN LENNMARKER (m):
          </note>
          <note>
            Herr talman! Vi har sett en alldeles fantastisk utveckling i
            Europa under de senaste två och ett halvt åren, en utveckling
            som jag tror att få hade förutsett och ännu färre egentligen hade
            vågat tro skulle ske.
          </note>
          <note>
            Vi brukar ofta säga att kommunismen har avvecklats i Östeuropa.
            Det är till viss del sant.
          </note>
          <note>
            Kommunismen har haft två komponenter. Den ena har varit proletariatets
            diktatur. Det är bara i
          </note>
          <note>
            Rumänien och i några av OSS-staterna som vi fortfarande ser litet
            grand av detta. Den andra komponenten har varit den socialistiska
            samhällsstrukturen, den struktur som mödosamt och noggrant har
            tagits fram under mycket lång tid -- 70 år i Sovjetunionen och
            40 år i övriga
          </note>
          <note>
            Östeuropa. Den strukturen finns i mycket stor utsträckning fortfarande
            kvar.
          </note>
          <note>
            Vi känner alla till resultatet av detta. I flera inlägg har detta
            betonats. Fattigdomen och miljöförstöringen behöver jag inte säga
            många ord om -- den känner vi alla till. Det finns även effekter
            som kanske inte har uppmärksammats lika mycket, nämligen det faktum
            att det finns en social misär som har blivit oerhört omfattande.
          </note>
          <note>
            Det finns en arbetslöshet som de facto säkert har legat på 30,
            40 eller 50 %. Visserligen har man formellt inte haft någon arbetslöshet
            alls. Den har varit noll. Men i praktiken har väldigt många människor
            gått till arbetsplatser där de inte har haft något vettigt att
            göra. Arbetsplatserna har varit otroligt överbemannade där ingenting
            har blivit uträttat. Det innebär alltså att man även har misslyckats
            med mycket av det som utgjorde skälen till att man införde systemet
            -- argument om att man skulle lösa sociala problem och att man
            skulle få bort arbetslösheten.
          </note>
          <note>
            De kanske största skadeverkningarna har skett på det som man
            kan kalla det moraliska eller humanistiska området, detta att
            cynismen och likgiltigheten har blivit så oerhört utbredda. Att
            samhället och människorna har tagit så stor skada under denna
            långa tid är kanske ett av de största problemen nu när man skall
            försöka återföra dessa samhällen till vad man i Ryssland ofta
            kallar de civiliserade ländernas krets.
          </note>
          <note>
            Övergången är en smärtsam process. Den är särskilt smärtsam för
            dem som är tvingade att förlita sig på det samhälle som nu genomgår
            denna enorma omvandling, dvs. pensionärer, sjuka, handikappade
            och andra. Pensionärer ser ju bokstavligen hur de pensioner som
            de har tjänat ihop under åren har försvunnit på grund av en hyperinflation.
          </note>
          <note>
            Det är mycket svårare att gå från en planekonomi till en marknadsekonomi
            än tvärt om. Det är lätt att socialisera ett samhälle. Det är
            lätt att förstatliga privata företag och annat. Det går ganska
            fort.
          </note>
          <note>
            Sedan påbörjas degenereringsprocessen. Det är svårare att gå
            åt andra hållet, därför att man då skall återvinna många av de
            egenskaper som ligger bakom det marknadsekonomiska samhället.
          </note>
          <note>
            Det är nästan förunderligt hur väl många länder har lyckats identifiera
            vad de behöver göra -- att lägga upp förnuftiga regeringsprogram
            och fatta mycket långtgående beslut. I korthet kan man säga att
            de för det första behöver genomföra avregleringar, ta bort de
            regleringar och bestämmelser som har låst in samhället i stagnation.
            De behöver för det andra vidta stabiliseringsåtgärder för att
            få en valuta att fungera, att få bort hyperinflationen, som omöjliggör
            vettiga ekonomiska åtgärder och transaktioner mellan individer
            och mellan företag.
          </note>
          <note>
            För det tredje behöver de privatisera, dvs. överföra äganderätten
            från det offentliga tillbaka till det privata.
          </note>
          <note>
            Avregleringen går relativt fort. Stabiliseringen tar något längre
            tid och kommer att kräva betydande stödåtgärder från väst. Det
            finns en rad internationella program för stabilisering. Sverige
            har, tillsammans med sina nordiska grannländer, ett särskilt bilateralt
            ansvar att se till att det blir en stabilisering i Estland, Lettland
            och Litauen.
          </note>
          <note>
            Privatiseringen är en betydligt mer utdragen process. Den lilla
            privatisering som består i att tjänsteföretag, handel och kanske
            även enskilda lantbruk kan gå över i privat ägo är relativt lätt
            att genomföra, åtminstone jämfört med de enorma problem som det
            innebär att privatisera stora företag, som nästan alltid är enormt
            nedgångna och som det är svårt att hitta någon som över huvud
            taget är beredd att ta över ansvaret för, särskilt som det i många
            fall är osäkert om det ens skall bedrivas någon verksamhet i dessa
            företag med tanke på kvaliteten på det som görs.
          </note>
          <note>
            I denna process att montera ned den socialistiska samhällsstrukturen
            har västvärlden ett stort ansvar.
          </note>
          <note>
            Man måste på olika sätt hjälpa till. Det första som man tänker
            på är den rena nödhjälpen. I vissa områden krävs det fortfarande
            direkt nödhjälp --
          </note>
          <note>
            leveranser av livsmedel, säd, t.ex. till Ryssland, reservdelar
            och annat som måste till i det mycket korta perspektivet.
          </note>
          <note>
            Det finns vissa övergångsstöd som kan pågå i flera år men som
            i allt väsentligt handlar om att man mildrar övergången och ser
            till att åstadkomma valutastabilisering och möjliggöra import
            av nödvändiga varor under en tid då man i dessa länder inte själv
            kan betala för detta. Detta övergångsstöd kommer rimligtvis ändå
            inte att pågå under så väldigt många år om reformarbetet lyckas.
          </note>
          <note>
            Det viktigaste som västvärlden kan göra är faktiskt att bedriva
            frihandel, att öppna gränserna och se till att de östeuropeiska
            länderna får tillgång till de västliga marknaderna. Det är nämligen
            det enda riktigt uthålliga stödet som vi kan ge, dvs. att man
            ser till att dessa länder verkligen blir en del av den europeiska
            ekonomin och av de europeiska samhällena. Det är lätt att tala
            om frihandel -- i många talarstolar talas det vackert om frihandel
            --
          </note>
          <note>
            men den blir ofta litet smärtsam att genomföra, eftersom det
            även i västsamhällena ställs krav på anpassningar. Vi måste alltså
            ta på oss en del av anpassningsbördan genom att tillåta import
            av produkter, vilket kan drabba sektorer som också vi har svårigheter
            med, t.ex. textil, stål och livsmedel för att ta tre områden där
            man kan se att Östeuropa så småningom, när man har kommit en liten
            bit på väg, kan komma att exportera.
          </note>
          <note>
            Herr talman! För att klara av detta stöd krävs det att man på
            olika sätt binder samman Väst- och
          </note>
          <note>
            Östeuropa, t.ex. demokratiskt. I detta sammanhang spelar Europarådet
            en stor roll, och de första stegen tas genom medlemskap i
          </note>
          <note>
            Europarådet. Tre av länderna är redan medlemmar där. Jag hoppas
            att också Baltikum snart, efter fria val, skall kunna bli medlem
            i Europarådet.
          </note>
          <note>
            Ett annat område är säkerhetsordningen. De här länderna behöver
            kunna känna att gränserna är säkrade. Den historiska parallellen
            för Baltikum är naturligtvis 1918-1919, då man var självständig
            men då det inte fanns någon europeisk säkerhetsordning som tryggade
            de små ländernas säkerhet. Därför måste vi på allt sätt från svensk
            sida, och från hela västvärlden, försöka se till att det skapas
            en europeisk säkerhetsordning som gör att de här länderna kan
            känna trygghet i sina yttre gränser.
          </note>
          <note>
            När det gäller att binda ihop välståndet kommer
          </note>
          <note>
            EG att spela en central roll. EG har ju redan träffat avtal med
            tre av de nya demokratierna -- Polen,
          </note>
          <note>
            Tjeckoslovakien och Ungern -- och kommer att utveckla sådana
            avtal vidare.
          </note>
          <note>
            Ett av skälen till att det är så viktigt med ett svenskt medlemskap
            är just att vi måste finnas med i den europeiska samverkan som
            krävs både för att vi skall säkra vårt eget samhälles trygghet,
            säkerhet och välfärd och för att vi skall kunna hjälpa till att
            säkra utvecklingen i Östeuropa. Vi kan inte ha en politik som
            innebär att Sverige ställer sig vid sidan om, och säger att det
            är det övriga Europas uppgift att sköta denna samverkan, utan
            vi måste föra en politik som innebär att Sverige ingår helt och
            fullt.
          </note>
          <note>
            Jag tycker, herr talman, att det är glädjande att vi nu har ett
            förslag som innebär ett rejält stöd för
          </note>
          <note>
            Östeuropa. Det innebär också att vi äntligen kan betala tillbaka
            baltguldet. Detta stöd sker inom ramen för en svensk Europapolitik
            med en medveten östpolitik. Det är ju, som Peteer Luksep sade,
            inte bara fråga om ett stöd, utan framför allt fråga om att Sverige
            strävar efter att förbinda
          </note>
          <note>
            Östeuropa med den europeiska civiliserade världen, för att återigen
            använda detta ryska uttryck.
          </note>
          <note>
            Med detta ber jag att få yrka bifall till hemställan i utskottsbetänkandet.
          </note>
          <note type="speaker">
            Anf. 56 CHRISTER LINDBLOM (fp):
          </note>
          <note>
            Herr talman! I det betänkande som vi nu diskuterar anges att
            kunskapsöverföring av olika slag kommer att ha högsta prioritet
            vad gäller Sveriges bistånd till
          </note>
          <note>
            Baltikum. Framför allt kommer insatserna att gälla utveckling
            av demokratiska institutioner, en fungerande marknadsekonomi samt
            förbättring av miljön. Samarbete i fråga om forskning och högre
            utbildning anges också som viktiga uppgifter. Jag delar betänkandets
            syn på dessa prioriteringar.
          </note>
          <note>
            Samtidigt tror jag att det är viktigt att med mindre delar av
            biståndsmedlen stötta de många småskaliga, ofta kostnadseffektiva
            projekten -- inte minst för att ta vara på det engagemang och
            den entusiasm som finns runt om i landet. Listan över motioner
            med förslag till sådana insatser är lång i betänkandet, bl.a.
            har jag en motion, nr 508, som handlar om tandhälsosatsningar
            i Estland. Jag återkommer till hur jag tycker att biståndsinsatser
            i form av små projekt kan administreras.
          </note>
          <note>
            Inte sedan krigsåren har vi i Sverige sett ett så brett engagemang
            för hjälpverksamhet som det vi i dag ser vad gäller Baltikum.
            Enskilda människor, kyrkor och organisationer av allehanda slag
            står för en flora av insatser vid sidan av dem som stat, kommuner
            och landsting svarar för.
          </note>
          <note>
            Kalmar län har genom sitt geografiska läge och även historiskt
            många band med Baltikum.
          </note>
          <note>
            Vänortsutbytet är rikt och många balter har under de senaste
            åren varit i vårt län, liksom i andra, för att studera demokrati
            och samhällsservice av olika slag, inte minst hälso- och sjukvård.
          </note>
          <note>
            Vänortsföreningarna bedriver hjälpverksamhet genom insamling
            av pengar, förnödenheter och kläder.
          </note>
          <note>
            I sakens natur ligger risken för vildvuxenhet och bristande samplanering.
            Många projekt överlappar varandra och många har liten eller ingen
            förankring i de mottagande länderna. Med tiden har det blivit
            alltmer uppenbart att någon typ av regional samordning krävs för
            att insatserna skall bli mer effektiva och ge långsiktiga effekter.
          </note>
          <note>
            Under den kommande helgen kommer därför en
          </note>
          <note>
            Baltikumkommitté att bildas i Kalmar län. Dess syfte är att initiera
            och samordna projekt inom framför allt utbildning, hälso- och
            sjukvård samt jord- och skogsbruk. Målet är att projekten skall
            få en struktur som gör att de kan fortleva av egen kraft. Genom
            att inventera de insatser, riktade mot
          </note>
          <note>
            Baltikum, som görs i länet, hoppas vi kunna sammanföra grupper
            med samma inriktning. En annan viktig uppgift för kommittén är
            att förmedla hjälp till balter för att tolka och värdera kommersiella
            kontrakt innan de skrivs under.
          </note>
          <note>
            Lycksökeriet grasserar, cyniskt nog, i handeln med de marknadsekonomiskt
            ofta obevandrade köparna.
          </note>
          <note>
            Vi hoppas också kunna höja ambitioner och kvalitet i vissa projekt
            och starta nya. Stort intresse finns från t.ex. våra jord- och
            skogsbruksskolor, liksom från vård- och annan yrkesutbildning,
            att bedriva kompetenshöjande utbildning av baltiska yrkesgrupper
            för att i ett senare skede delta i uppbyggandet av motsvarande
            utbildningsinstitutioner på andra sidan Östersjön.
          </note>
          <note>
            I ett totalt sammanhang är kostnaderna för sådana projekt mycket
            små, men kostnadseffektiviteten är uppenbar. Det kan gälla kostnader
            för resor, uppehälle, frakter eller utrustning. Projekten har
            ofta en så liten kostnadsram att det är direkt orationellt att
            belasta t.ex. SIDA eller BITS med ansökningar. Bättre vore att
            regionala samordningsorgan, t.ex. den nämnda kommittén, som har
            god översikt över existerande och planerade projekt, kunde tilltros
            uppgiften att fördela pengar för sådana insatser. Det är min förhoppning
            att det synsättet kan vinna gehör vad gäller de biståndspolitiska
            insatserna i Baltikum.
          </note>
          <note>
            Många av de ideellt arbetande människorna lägger ner mycket tid
            och kraft på hjälparbete. De har många idéer och drömmar. Låt
            mig sluta med ett exempel: Västerviks vänort i Lettland är Ventspils
            och i Västervik finns en förening som heter
          </note>
          <note>
            Ventspils vänner. De har under senare år lagt ned ett fantastiskt
            arbete på insamlingar och på att knyta kontakter. De har en speciell
            dröm: De skulle vilja ha ett eget litet fraktfartyg som kunde
            gå mellan de båda vänorterna med insamlad teknisk utrustning,
            kläder och annat. Det skulle också finnas plats ombord för ett
            litet antal passagerare.
          </note>
          <note>
            Tanken är att såväl upprustning av tänkbart fartyg som drift
            till stora delar skulle ske på ideell bas. På så sätt skulle en
            naturlig kommunikation kunna skapas över Östersjön mellan vänorterna
            Västervik och Ventspils.
          </note>
          <note>
            Herr talman! Detta är ett exempel bland många.
          </note>
          <note>
            Jag tycker inte att vi skall köpa båtar för biståndsmedel, men
            genom att ekonomiskt stötta idéer, drömmar och ideellt arbete
            stöttar vi också och ger fortsatt liv åt all den entusiasm som
            frodas i de många småskaliga Baltikumprojekten.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Mom. 1 och 2 (riktlinjer för samarbetet med
          </note>
          <note>
            Central- och Östeuropa, m.m.)
          </note>
          <note>
            Utskottets hemställan bifölls med 167 röster mot
          </note>
          <note>
            138 för reservation 1 av Mats Hellström m.fl.
          </note>
          <note>
            Mom. 12 (finansiellt stöd i övrigt)
          </note>
          <note>
            Utskottets hemställan bifölls med 284 röster mot 19
          </note>
          <note>
            för reservation 4 av Lars Moquist.
          </note>
          <note>
            Mom. 21 (miljövård)
          </note>
          <note>
            Utskottets hemställan bifölls med 285 röster mot 19
          </note>
          <note>
            för reservation 5 av Lars Moquist.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            5 § Meddelande om frågestunden tisdagen den
          </note>
          <note>
            5 maj
          </note>
          <note type="speaker">
            Anf. 57 ANDRE VICE TALMANNEN:
          </note>
          <note>
            Jag får anmäla att frågestunden den 5 maj, som i gällande sammanträdesplan
            är utsatt till kl. 14.00, i stället kommer att börja kl. 15.00.
          </note>
          <note>
            6 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 28 april
          </note>
          <note type="speaker">
            1991/92:186 av Barbro Westerholm (fp) till kommunikationsministern
            om åtgärder mot trafikdöden:
          </note>
          <note>
            Trafiken fortsätter att skörda offer. Trafiken orsakar bevisligen
            mellan 700 och 1 000 dödsfall per år vilket motsvar mer än 2 miljoner
            förlorade levnadsår!
          </note>
          <note>
            Fortfarande kör bilister regelmässigt mot rött vid korsningar
            där det skett dödsolyckor. Människor får behålla sitt körkort
            trots upprepade rattfylleriförseelser och efter att ha skadat
            andra.
          </note>
          <note>
            Fortfarande är trafikövervakningen bristfällig.
          </note>
          <note>
            Trots att luftkuddar visat sig vara effektiva som skydd vid bilolyckor
            säljs inte nya bilar med dem i
          </note>
          <note>
            Sverige.
          </note>
          <note>
            Det finns en rad åtgärder som skulle kunna förbättra situationen
            i trafiken. Rödljuskörning skulle t.ex. kunna föranleda höga böter
            eller förlust av körkort. Vid andra allvarliga trafikbrott som
            att köra bil kraftigt berusad skulle fordonet kunna beslagtas.
            Inrättande av vägarnas skyddsombud, haverikommission, bättre hastighetsanpassning
            är andra tänkbara åtgärder för att minska trafikdöden och olycksfallen
            i trafiken.
          </note>
          <note>
            Med anledning av ovanstående vill jag fråga:
          </note>
          <note>
            Avser regeringen att lägga fram ett samlat handlingsprogram för
            att minska döden och skadorna i trafiken och vad kommer i så fall
            ett sådant program att innehålla för åtgärder?
          </note>
          <note>
            7 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 28 april
          </note>
          <note>
            1991/92:699 av Bo Arvidson (m) till jordbruksministern om programmet
            rörande hästavel m.m.:
          </note>
          <note>
            Den dåvarande regeringen uppdrog i januari 1990
          </note>
          <note>
            åt lantbruksstyrelsen att utvärdera och utarbeta ett förslag
            till ett sammanhållet program för hästavel, hästuppfödning och
            hästsport samt utbildning och forskning på området hästar.
          </note>
          <note>
            I april 1991 överlämnades förslaget till regeringen.
          </note>
          <note>
            Med hänvisning bl.a. till regeringens uppdrag till skolverket
            att utarbeta utbildningsplaner, kursplaner m.m. för den nya gymnasieskolan
            och vuxenutbildningen beslöt regeringen den 9
          </note>
          <note>
            september 1991 att inte vidtaga ytterligare åtgärder.
          </note>
          <note>
            Finansieringsfrågorna för utbildningen löstes inte.
          </note>
          <note>
            Inför kommande EES-avtal och EG-anslutning är det angeläget att
            överväga de möjligheter och konsekvenser som anslutningen innebär
            för svensk hästavel och hästuppfödning.
          </note>
          <note>
            Vilka åtgärder är jordbruksministern beredd att vidta för att
            det samlade programmet för frågor rörande hästavel m.m. skall
            förverkligas?
          </note>
          <note type="speaker">
            1991/92:700 av Karin Pilsäter (fp) till arbetsmarknadsministern
            om lånen efter fullföljd arbetsmarknadsutbildning:
          </note>
          <note>
            En person som genomgår arbetsmarknadsutbildning har, efter genomgången
            kurs, rätt att erhålla ett lån motsvarande en månadslön. Lånet
            är räntefritt det första året och är tänkt som en ekonomisk garanti
            för de kursdeltagare som erhåller arbete och får vänta på sin
            första lön. Den som inte får jobb efter utbildningen eller går
            ytterligare en kurs kan ändå ta ut lånet, trots att man har sin
            försörjning ordnad på annat sätt, genom andra AMS-medel eller
            A-
          </note>
          <note>
            kassa. Istället kan man alltså t.ex. sätta in lånepengarna på
            banken för att på så sätt tjäna in räntan. Efter nästa kurs kan
            man ta ut ett nytt räntefritt lån igen, och så vidare.
          </note>
          <note>
            I dagens arbetsmarknadsläge måste vi tillsammans se till att
            varje krona av AMS-pengarna används så nyttigt som möjligt, till
            att ge så många som möjligt en bättre chans till arbete. Det är
            också viktigt att människor upplever att deras skattepengar används
            vettigt.
          </note>
          <note>
            Med anledning av det ovan anförda vill jag ställa följande fråga:
          </note>
          <note>
            Avser arbetsmarknadsministern göra några förändringar i dessa
            räntefria lån mot bakgrund av att de kan utnyttjas som jag beskrivit
            ovan?
          </note>
          <note>
            1991/92:701 av Sigge Godin (fp) till statsrådet Bo
          </note>
          <note>
            Könberg om rätten för enskild att träffa försäkringskassas förtroendeläkare:
          </note>
          <note>
            Hos varje allmänförsäkringskassa skall det finnas en eller flera
            förtroendeläkare. Dessa skall biträda kassan i frågor som kräver
            medicinsk eller odontologisk sakkunskap samt verka för ett gott
            samarbete mellan kassan och de läkare och tandläkare som är verksamma
            inom dess område.
          </note>
          <note>
            Det framgår också att förtroendeläkaren skall fungera som rådgivare
            till försäkringskassans tjänstemän i de enskilda försäkringsärendena.
            I
          </note>
          <note>
            riksförsäkringsverkets ''Allmänna råd'' finns det på några ställen
            bestämmelser som berör förtroendeläkarna men i avsaknad av en
            närmare reglering ankommer det på varje allmän försäkringskassa
            att bestämma hur man skall använda sig av förtroendeläkarna. Det
            förekommer att de försäkrade som är föremål för beslut av försäkringskassan
            inför ett avgörande önskar få träffa förtroendeläkaren. I flera
            fall brukar detta önskemål tillgodoses. Det kan vara aktuellt
            inför ett beslut om vårdbidrag, förtidspension m.m. Men det har
            också kommit till min kännedom att en försäkrad förvägrats träffa
            försäkringskassans förtroendeläkare inför ett beslut i socialförsäkringsnämnd.
          </note>
          <note>
            Avser regeringen vidta någon åtgärd som garanterar den enskilde
            rätt att träffa försäkringskassans förtroendeläkare inför ett
            beslut som rör den enskilde?
          </note>
          <note>
            1991/92:702 Gudrun Schyman (v) till utrikesministern om förhandlingsinstruktionerna
            inför FN:s miljö- och utvecklingskonferens:
          </note>
          <note>
            Regeringen har nyligen beslutat om nya förhandlingsinstruktioner
            inför och under FN:s miljö- och utvecklingskonferens i Rio de
            Janeiro i juni. Instruktionerna är enligt uppgifter från utrikesdepartementet
            hemliga.
          </note>
          <note>
            Min fråga är; varför?
          </note>
          <note>
            1991/92:703 av Eva Johansson (s) till statsrådet
          </note>
          <note>
            Beatrice Ask om klasstorleken i grundskolan:
          </note>
          <note>
            Det kommer nu allt tätare besked om att kommunerna planerar att
            öka elevantalet/klass som en besparingsåtgärd. 35 elever per klass
            är inget ovanligt i framtidsbedömningarna.
          </note>
          <note>
            I debatten före valet förde Moderaterna ofta fram krav om färre
            elever i varje klass. Det var inte ovanligt att detta presenterades
            som ett löfte till väljarna.
          </note>
          <note>
            Mot denna bakgrund vill jag fråga skolministern följande:
          </note>
          <note>
            Vilka åtgärder vill skolministern vidta för att motverka allt
            större klasser i grundskolan?
          </note>
          <note>
            1991/92:704 av Eva Johansson (s) till statsrådet
          </note>
          <note>
            Beatrice Ask om skolbetygen:
          </note>
          <note>
            Skolsköterskorna är en yrkesgrupp med mycket stor kunskap om
            unga människors livssituation.
          </note>
          <note>
            Deras uppgift i skolan ger dem unika kontakter med eleverna och
            möjligheter att följa förändringar i våra barns och ungdomars
            uppväxtvillkor. Deras iakttagelser borde vara en viktig kunskapskälla
            för bl.a. politiker.
          </note>
          <note>
            Ordföranden i Riksföreningen för skolhälsovård, som organiserar
            ca 2 000 skolsköterskor, varnar nu för att öka betygens betydelse
            i skolan. Hon gör det av omsorg om elevernas hälsa.
          </note>
          <note>
            Mot bakgrund av bl.a. detta vill jag fråga skolministern följande:
          </note>
          <note>
            Är skolministern beredd att tillmäta sådana kunskaper och erfarenheter,
            som t.ex.
          </note>
          <note>
            skolsköterskornas, stor vikt när betygsfrågorna bereds?
          </note>
          <note type="speaker">
            1991/92:705 av Georg Andersson (s) till finansministern om användning
            av intäkter från försäljning av statliga företag:
          </note>
          <note>
            Företrädare för regeringen har vid olika tillfällen uttalat att
            inkomsterna från försäljning av statliga företag skall användas
            för investeringar i infrastruktur. I en uppmärksammad artikel
            av statssekreteraren i finansdepartementet förordade denne emellertid
            att intäkterna i fråga i stället borde utnyttjas för att minska
            statsskulden.
          </note>
          <note>
            I bilaga I:1.2 till kompletteringspropositionen anges att intäkterna
            från utförsäljning av statligt ägda företag ''kommer att minska
            behovet av upplåning och sänka ränteutgifterna och därmed långsiktigt
            förstärka statsbudgeten''.
          </note>
          <note>
            Mot denna bakgrund vill jag till finansministern ställa följande
            fråga:
          </note>
          <note>
            För vilka ändamål avser regeringen att använda eventuella intäkter
            från försäljning av statligt ägda företag?
          </note>
          <note type="speaker">
            1991/92:706 av Elvy Söderström (s) till kommunikationsministern
            om Bothniabanan:
          </note>
          <note>
            Kommunikationsministern har uttalat att en fördjupad förstudie
            av Bothniabanan måste göras innan man kan ta ställning till en
            projektering av banan.
          </note>
          <note>
            Jag anser att resultatet av denna förstudie måste finnas med
            som underlag när Banverkets nästa stomnätsplan fastställs.
          </note>
          <note>
            Jag vill fråga:
          </note>
          <note>
            Kommer kommunikationsministern att verka för att Banverket skall
            få de medel som krävs för att genomföra en fördjupad förstudie
            av
          </note>
          <note>
            Bothniabanan?
          </note>
          <note>
            8 § Kammaren åtskildes kl. 14.43.
          </note>
          <note>
            Förhandlingarna leddes
          </note>
          <note>
            avtalmannen från sammanträdets början t.o.m. 3 §
          </note>
          <note>
            anf. 20 (delvis),
          </note>
          <note>
            avförste vice talmannen därefter t.o.m. 4 § anf. 37
          </note>
          <note>
            (delvis) och
          </note>
          <note>
            avandre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
