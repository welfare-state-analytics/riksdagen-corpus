<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--13</head>
          <docDate when="1991-10-18">1991-10-18</docDate>
        </div>
      </front>
      <body>
        <div>
          <note>
            1 § Avsägelser
          </note>
          <note>
            Andre vice talmannen anmälde att följande avsägelser inkommit:
          </note>
          <note>
            Anders Svärd (c) hade avsagt sig uppdraget att vara ledamot i
            justitieutskottet,
          </note>
          <note>
            Rune Backlund (c) hade avsagt sig uppdraget att vara ledamot
            i socialförsäkringsutskottet,
          </note>
          <note>
            Ingbritt Irhammar (c) hade avsagt sig uppdraget att vara suppleant
            i justitieutskottet och
          </note>
          <note>
            Karin Israelsson (c) hade avsagt sig uppdraget att vara suppleant
            i socialförsäkringsutskottet.
          </note>
          <note>
            Kammaren biföll dessa framställningar.
          </note>
          <note>
            2 § Meddelande om vissa kompletteringsval
          </note>
          <note>
            Andre vice talmannen meddelade att på grund av uppkomna vakanser
            hade
          </note>
          <note>
            dels socialdemokratiska riksdagsgruppen anmält
          </note>
          <note>
            Magnus Persson som ny ledamot i valberedningen efter Stig Alemyr
            och Elvy Söderström som ny suppleant i valberedningen efter Magnus
            Persson,
          </note>
          <note>
            dels moderata samlingspartiets riksdagsgrupp anmält Wiggo Komstedt
            som ny ledamot i valberedningen efter Anders Björck,
          </note>
          <note>
            dels centerns riksdagsgrupp anmält Ingbritt
          </note>
          <note>
            Irhammar som ny ledamot i justitieutskottet efter
          </note>
          <note>
            Anders Svärd, Karin Israelsson som ny ledamot i socialförsäkringsutskottet
            efter Rune Backlund,
          </note>
          <note>
            Anders Svärd som ny suppleant i justitieutskottet efter Ingbritt
            Irhammar och Rune Backlund som ny suppleant i socialförsäkringsutskottet
            efter Karin
          </note>
          <note>
            Israelsson.
          </note>
          <note>
            Andre vice talmannen förklarade utsedda till
          </note>
          <note>
            ledamöter i valberedningen
          </note>
          <note>
            Magnus Persson (s)
          </note>
          <note>
            Wiggo Komstedt (m)
          </note>
          <note>
            ledamot i justitieutskottet
          </note>
          <note>
            Ingbritt Irhammar (c)
          </note>
          <note>
            ledamot i socialförsäkringsutskottet
          </note>
          <note>
            Karin Israelsson (c)
          </note>
          <note>
            suppleant i valberedningen
          </note>
          <note>
            Elvy Söderström (s)
          </note>
          <note>
            suppleant i justitieutskottet
          </note>
          <note>
            Anders Svärd (c)
          </note>
          <note>
            suppleant i socialförsäkringsutskottet
          </note>
          <note>
            Rune Backlund (c)
          </note>
          <note>
            3 § Allmänpolitisk debatt
          </note>
          <note>
            (forts. från prot. 12)
          </note>
          <note>
            I enlighet med den överenskommelse som träffats med partiernas
            företrädare i talmanskonferensen gällde för dagens debatt dels
            att ledamots anförande inte fick överstiga sex minuter, dels sedvanliga
            replikregler. För statsråd gällde högst tio minuter för anförande
            samt sex minuter för den första och tre minuter för den andra
            repliken.
          </note>
          <note>
            Utbildningsfrågor
          </note>
          <note type="speaker">
            Anf. 1 LENA HJELM- WALLÉN (s):
          </note>
          <note>
            Herr talman! Många av oss här i riksdagen har under valrörelsen
            besökt skolor. Det har allmänt sett varit stimulerande möten med
            vetgiriga och intresserade elever. Men på en punkt har skolbesöken
            utgjort en negativ upplevelse -- stora elevgrupper visar en ytterst
            negativ inställning till flyktingar och till vårt gemensamma ansvar
            för människor i tredje världen.
          </note>
          <note>
            Snäv egoism, kryddad med nedsättande omdömen om andra människor,
            uttalas allt oftare. Den högljudda antihumanistiska inställningen
            hos eleverna är allvarlig och mycket oroande.
          </note>
          <note>
            Många inom skolan gör redan beundransvärda insatser för att leva
            upp till läroplanens ord om att
          </note>
          <note>
            ''skolan skall söka grundlägga solidaritet med utsatta grupper
            inom och utom landet''.
          </note>
          <note>
            Nu krävs dock en bred samling kring detta i hela skolan, på alla
            nivåer. Jag vill därför ta detta tillfälle i akt att från riksdagens
            talarstol uppmana skolornas lärare och elever, föräldrar, skolledningar
            och skolmyndigheter att med allvar och engagemang ytterligare
            aktivera insatserna mot främlingsfientligheten. Skolorna har unika
            möjligheter att gå i spetsen för sådana insatser genom att skapa
            en varm, spännande och äkta samvaro mellan de barn, ungdomar och
            vuxna som med skilda erfarenheter och ursprung har att arbeta
            och leva tillsammans. Låt oss göra våra skolor till föredömen
            för andra delar av vårt samhälle.
          </note>
          <note>
            Ett första lämpligt steg kan vara att låta årets FN-
          </note>
          <note>
            dag, den 24 oktober, alltså redan om en knapp vecka, bli en stark
            manifestation för inlevelse, förståelse, medkänsla och solidaritet
            med förföljda och förtryckta människor varhelst de lever i världen
            och oberoende av var i världen de har sina rötter.
          </note>
          <note>
            Herr talman! Utbildning är ett utomordentligt viktigt politiskt
            område som jag med stort intresse återvänder till. Jag vill också
            hälsa Beatrice Ask och Per Unckel välkomna till det området.
          </note>
          <note>
            Vi har i dag i många avseenden en bra skola. Men den förändring
            som sker ute i samhället och i vår omvärld ställer nya och stora
            krav på skolan.
          </note>
          <note>
            Skolan måste också vara en av samhällets viktigaste förändringskrafter.
          </note>
          <note>
            Vi socialdemokrater har allt sedan 1970-talets SIA-
          </note>
          <note>
            reform varit mycket aktiva för att få i gång en decentralisering
            och förnyelse. Vi kommer att fortsätta att driva på det arbetet.
            Vår drivkraft är tilltron till den allmänna skolan, till att lärare
            och övrig personal tar ett aktivt ansvar för förnyelseprocessen.
            Vi är övertygade om att det viktigaste för att öka valfrihet och
            bättre tillgodose elevernas behov och förutsättningar är den utveckling
            och förnyelse som sker inom det allmänna skolväsendet. Privata
            skolor kan ändå aldrig vara något mer än komplement till grundskolan.
          </note>
          <note>
            Regeringen talar om att den vill skapa Europas bästa skola. Det
            är en god ambition som alla kan instämma i. Det intressanta är
            dock vägen dit och om de kunskaper och den fostran som denna skola
            skall ge skall omfatta alla elever eller bara vissa.
          </note>
          <note>
            Regeringen tycks ha en stark tro på att tilldela skolan resurser
            genom s.k. skolpeng. Det föranleder ett antal frågor.
          </note>
          <note>
            Skall skolpengen vara lika för alla elever oberoende av om de
            bor i glesbygd eller ej? Hur har man tänkt sig ta hänsyn till
            elever med fysiska handikapp eller till elever som av olika skäl
            behöver mer stöd än andra? Om skolpengen skall ta hänsyn till
            elevernas olika förutsättningar, vem skall då bedöma hur mycket
            den enskilda eleven skall föra med sig till den skola som eleven,
            enligt regeringens synsätt, fritt skall få välja? Hur rimmar det
            med talet om respekt för den enskildes integritet?
          </note>
          <note>
            För oss socialdemokrater är den självklara utgångspunkten: alla
            barns rätt till en skola av god kvalitet. Det måste också återspeglas
            i statsbidragen till skolan.
          </note>
          <note>
            Avgörande för en skolas framgång är lärarnas arbete, ett svårt
            och påpassat men också mycket meningsfullt arbete. Lärarna måste
            därför stödjas av en modern lärarutbildning och kontinuerlig fortbildning.
            Äntligen har vi nu en lärarutbildning som motsvarar grundskolans
            krav. Den första kullen nyutbildade grundskollärare blir färdig
            i december.
          </note>
          <note>
            Motståndet mot den moderna lärarutbildningen har emellertid fått
            en sådan styrka i den nya regeringen att den meddelar att en ny
            ämneslärarutbildning parallell med den nuvarande, skall införas.
            Jag tycker detta är klåfingrigt.
          </note>
          <note>
            Herr talman! Därför vill jag avsluta mitt inlägg med att uppmana
            regeringen att utan fördomar ta till sig den nya grundskollärarutbildningen.
            Det borde vara självklart att äntligen låta grundskolan få utvecklas
            med stöd av en verklig grundskollärarutbildning.
          </note>
          <note type="speaker">
            Anf. 2 CLAUS ZAAR (nyd):
          </note>
          <note>
            Först ber jag att få önska skolministern lycka till i sitt nya
            ämbete. Härefter övergår jag till att kommentera delar av regeringsförklaringen.
          </note>
          <note>
            I regeringsförklaringen sägs att vi skall lägga grunden till
            Europas bästa skola. Vi i Ny
          </note>
          <note>
            Demokrati instämmer till fullo i denna målsättning.
          </note>
          <note>
            Jag hoppas därför att en ny syn på skolan nu kommer att redovisas.
            Min förhoppning är också att medborgarna skall ges större rätt
            till medbestämmande i skolan. Vi måste i ett systemskifte ifrågasätta
            traditionella experters och byråkraters roller och låta alla beslut
            präglas av sunt förnuft. De enskilda individernas behov och inflytande
            måste betonas. Med den fria marknad som kommer att finnas i Europa
            är det viktigare än någonsin att ungdomar -- även i Sverige --
            får valfrihet i sin utbildning.
          </note>
          <note>
            En skolpeng som följer eleven är en bra start för att vi skall
            kunna lägga grunden till Europas bästa skola. Jag vill gärna höra
            skolministerns synpunkt på införandet av en skolpeng som följer
            eleven.
          </note>
          <note>
            Herr talman! En fråga som också diskuteras är skolvalet. Jag
            är själv lärare, och jag tror att ett led i att minska främlingsfientligheten
            bland vissa elever i skolorna är att rationalisera invandrarundervisningen.
            Enligt riksrevisionsverkets rapport om invandrarundervisningen
            var statsbidraget för denna 1988/89 13 500 kr. per elev som fick
            undervisning. Undervisningen omfattar några timmar i veckan. Statsbidraget
            till grundskoleeleverna var däremot 17 800 kr. för en heltidsplats.
          </note>
          <note>
            Av flera invandrare har jag fått tipset att vi kan låta hemspråksundervisningen
            skötas genom invandrarföreningarna. Dessa kan säkert nå minst
            lika goda resultat som nuvarande utbildning. Det vore intressant
            att få höra skolministerns syn på en sådan lösning av hemspråksundervisningen.
          </note>
          <note>
            Jag vill sedan gå över till högskolan och högskolepolitiken.
            Högskolepolitiken har nu varit nedslående för våra universitet
            och högskolor under en lång period. I ett sammandrag kan man konstatera
            att denna politik har varit en salig röra av missriktade ambitioner
            och ett ointresse för den egentliga verksamheten.
          </note>
          <note>
            Högskolan och forskningen har i 20 års tid misshandlats svårt
            och levt på svältgränsen.
          </note>
          <note>
            Resultatet är redan mycket oroväckande. Vi behöver bara jämföra
            med exempelvis Danmark, som i dag satsar dubbelt så mycket som
            Sverige.
          </note>
          <note>
            Litet längre bort, i Nederländerna, och ännu längre bort, i Canada,
            satsas tre gånger mer än i Sverige.
          </note>
          <note>
            Hälften av lärarna vid högskolan har inte disputerat. Man kan
            fråga sig hur studenterna skall kunna få en högklassig utbildning
            när lärarkvaliteten uppenbarligen har betydande brister.
          </note>
          <note>
            I dag betalar vi nästan tre gånger mer till barnomsorgen än till
            högre undervisning och forskning.
          </note>
          <note>
            Det behövs synnerligen kraftfulla och snabba insatser för våra
            universitet och högskolor. Det behövs ett rejält ekonomiskt resurstillskott
            och självständiga institutioner och universitet.
          </note>
          <note>
            Forskningen skall stå i centrum. Lärare skall undervisa och forska.
            Forskare skall undervisa också. Antagningsreglerna måste ses över.
            Låt oss ge också våra universitet och högskolor en ny start!
          </note>
          <note type="speaker">
            Anf. 3 BJÖRN SAMUELSON (v):
          </note>
          <note>
            Herr talman! Låt mig först instämma i Lena Hjelm-
          </note>
          <note>
            Walléns ord om den typ av främlingsfientlighet man kan möta ute
            i Sveriges skolor. Jag delar hennes uppfattning att det här måste
            vidtas åtgärder.
          </note>
          <note>
            Låt mig också inledningsvis passa på att hälsa
          </note>
          <note>
            Beatrice Ask välkommen som ny skolminister. Jag ser fram emot
            många och intressanta debatter.
          </note>
          <note>
            Herr talman! Nu har borgerligheten infört ett högerstyrt dubbelkommando
            över utbildningspolitiken. Högern har i många år ägnat sina krafter
            åt att förtala den svenska skolan. Man har påstått att den svenska
            skolan nedvärderat kunskaper och varit allmänt flummig. Det finns
            betydligt större skäl att angripa skolavsnitten i den borgerliga
            regeringsförklaringen för flum- och luftpastejer än den svenska
            skolan.
          </note>
          <note>
            Man talar allmänt om att vi under 90-talet skall få
          </note>
          <note>
            Europas bästa skola. Program skall utarbetas för att höja kvaliteten
            på skolans alla stadier. En ny läroplan med en tydlig kunskapsprofil
            skall utarbetas, betygen skall mäta kunskaper, kunskapskraven
            får inte eftersättas, osv., osv. -- alla dessa upprepningar om
            kunskaper och kvalitet utan att man någonstans försöker definiera
            vad man menar med kunskaper. Men man fick väl inte plats med detta
            heller, för att nu anknyta till vår finansministers uttalande
            om karensdagarna. Man tycks däremot ha obegränsat med plats för
            allmänna formuleringar och vaga förhoppningar.
          </note>
          <note>
            Vad menas t.ex. med Europas bästa skola? Säger man detta bara
            för att ännu en gång få nämna
          </note>
          <note>
            Europa? Eller ämnar moderaterna anordna
          </note>
          <note>
            Europamästerskap i Vi i femman nere i Bryssel med Ulf Dinkelspiel
            som svensk coach?
          </note>
          <note>
            Nej, den svenska skolans kvalitet hänger klart samman med dess
            resurser och arbetsformer. Det handlar om arbetsformer som ger
            möjlighet att kunna analysera samband, reflektera och dra slutsatser.
            Det handlar om arbetssätt som ger självtillit och övar förmågan
            till samarbete. Det handlar om arbetsformer som lockar elevernas
            spontana nyfikenhet och deras beredskap att fatta beslut och ta
            ansvar. Sådant kan aldrig betygsättas eller vara föremål för ett
            EM.
          </note>
          <note>
            Jag är mest bekymrad över vad som händer med de svaga eleverna
            vid det moderata systemskiftet inom skolpolitiken. Jag undrar
            vad som händer med dessa elever vid införandet av en skolcheck
            och flera betygssteg. Jag vill direkt fråga skolministern vad
            dessa elever har för glädje av att försöka köpa sin utbildning.
            De lär ju knappast vara så attraktiva för direktörerna som säljer
            utbildning i de moderata checkskolorna. Inte heller lär det glädja
            dessa elever om det finns flera betygssteg. De vet ändå att de
            trots egna betydande insatser alltid hamnar på den nedre halvan.
          </note>
          <note>
            Visserligen har den nya skolministern drabbats av en senkommen
            insikt om att det faktiskt kan vara ojämlikt med skolavgifter.
            Skolvalet skall inte vara beroende av feta plånböcker, har hon
            så klokt påpekat. Men har Beatrice Ask någon förståelse för att
            alla elever kanske inte lyckas sälja sig själva på den moderata
            utbildningsmarknaden?
          </note>
          <note>
            Färdriktningen förskräcker. Det verkar inte finnas tillstymmelse
            till omsorg om de svaga eleverna i den moderata skolpolitiken.
            De fick väl förstås inte plats. Vad som däremot fick plats är
            allmänna formuleringar om tolerans, samverkan och likaberättigande.
            Bakom sådana till intet förpliktande formuleringar kan man knappast
            med bevarad trovärdighet skylla på platsbrist. De svaga eleverna
            med koncentrationssvårigheter eller inlärningssvårigheter är dock
            vana att inte få plats.
          </note>
          <note>
            De kommer att få ännu svårare att få plats i den moderata framtidsskolan.
          </note>
          <note>
            Ett tydligt belägg för detta var den moderata rapporten som presenterades
            i somras, där man sade, att om man tog alla pengar till skolan
            och lade ut dem rakt över, skulle man kunna minska klasserna.
            Logiken stämmer naturligtvis, men det innebär att det inte finns
            några extra resurser för dem som särskilt behöver. Ytterst handlar
            det om vår inställning till de svaga eleverna och om vilken människosyn
            och samhällssyn man har.
          </note>
          <note>
            Jag vill i det här sammanhanget citera Ingemar
          </note>
          <note>
            Emanuelsson, som är professor i specialpedagogik i Göteborg.
            ''Faran med profilskolor, friskolor och hela privatiseringsvågen
            som finns i samhället i dag är att det handlar om ett val för
            vissa elever, men inte för andra. Det är aldrig bara kopplat till
            elevernas intresse, förmåga och fallenhet, utan också alltid till
            andra faktorer i elevernas bakgrund.
          </note>
          <note>
            Det finns en stor risk för social snedrekrytering.
          </note>
          <note>
            Elever som inte har föräldrar som backar upp dem blir förlorare.
            Men den frågan är inte längre 'inne'
          </note>
          <note>
            i debatten.''
          </note>
          <note>
            Jag vill avsluta med det som förvånat mig mest i skolavsnittet
            av den borgerliga regeringsförklaringen. Det är att man inte där
            annonserar att staten återigen skall ta över ansvaret för lärarna.
            De borgerliga partierna var ju eniga om att beslutet var djupt
            olyckligt. Vi minns väl alla vilket elände kommunaliseringen beskrevs
            som från borgerligt håll. Det fanns ju ingen hejd på vilken olycka
            som beslutet innebar.
          </note>
          <note>
            Om ni nu verkligen står fast vid den beskrivning som ni har gett
            av kommunaliseringen, gymnasiereformen, osv., varför lägger ni
            då inte fram förslag om att riva upp besluten? Men det vågar ni
            väl inte, därför att ert motstånd mot kommunaliseringen, gymnasiereformen
            och lärarutbildningen var inget annat än politiska piruetter.
          </note>
          <note>
            Då finns det inget annat att säga om detta än det som vi säger
            hemma i Värmland: Vassvälling var vad de lärare fick som ni hetsade
            mot de här besluten.
          </note>
          <note type="speaker">
            Anf. 4 Statsrådet BEATRICE ASK (m):
          </note>
          <note>
            Herr talman, ledamöter av riksdagen! Regeringens mål är att Sverige
            under 1990-talet skall skapa
          </note>
          <note>
            Europas bästa skola. I arbetet med att förnya och förändra Sverige
            utifrån de krav som framtiden ställer har skolan en nyckelposition.
          </note>
          <note>
            I debatten påstås ibland att Sverige redan skulle ha nått mycket
            högt när det gäller utbildningens kvalitet och bredd. Efter år
            av ständig utveckling och unikt stora satsningar ekonomiskt på
            utbildningens område kan man ju vänta sig att vi skulle vara särskilt
            framgångsrika.
          </note>
          <note>
            Men verkligheten tyder inte riktigt på det.
          </note>
          <note>
            Visserligen har vi många bra skolor och utbildningar. Men det
            finns också mindre bra skolor och problem som inte lösts eller
            ens blivit erkända. Dessutom -- och det är viktigt -- satsar vår
            omvärld i dag på utbildning och forskning.
          </note>
          <note>
            Kunskapskraven ökar -- liksom viljan att pröva nya vägar för
            att ge uppväxande och kommande generationer de bästa förutsättningarna
            inför framtiden.
          </note>
          <note>
            Till dem som ibland har beskyllt oss moderater för att svartmåla
            skulle jag därför vilja säga, att även om Sverige i dag skulle
            ha haft världens bästa skola så räcker det inte inför framtiden.
            Vi måste bli bättre, och jag är övertygad om att alla kreativa
            krafter, inte minst här i riksdagen, behövs om vi skall lyckas
            med detta.
          </note>
          <note>
            Låt mig ge några exempel på den verklighet som vi har att hantera.
          </note>
          <note>
            Blivande lärare får i dag stödundervisning i svenska.
          </note>
          <note>
            Sjuksköterskestuderande klarar inte alltid mellanstadiets matematik.
          </note>
          <note>
            För ungefär ett år sedan redovisades från universitetet i Göteborg
            att upp emot en tredjedel av eleverna på grundskolans mellanstadium
            inte får den undervisning i samhällskunskap och religionskunskap
            läroplanen förutsätter.
          </note>
          <note>
            Lärarnas riksförbund har visat att en tredjedel av undervisningen
            i samhällskunskap och religionskunskap på högstadiet utförs av
            lärare som saknar utbildning i dessa ämnen. Vad gäller NO-
          </note>
          <note>
            ämnen är situationen något bättre: 25 % saknar utbildning i fysik
            och kemi. I historia saknar 20 %
          </note>
          <note>
            av högstadielärarna adekvat utbildning.
          </note>
          <note>
            Många elever lämnar grundskolan med otillräckliga baskunskaper
            och mycket dåligt självförtroende.
          </note>
          <note>
            Detta är oacceptabla brister i världens kanske dyraste skola.
          </note>
          <note>
            Att det blir så här är inte lärarnas fel. Det är viktigt att
            framhålla. Lärarna har gjort och gör sitt bästa.
          </note>
          <note>
            Vad vi måste fråga oss är om de förutsättningar de arbetar under
            är rimliga.
          </note>
          <note>
            Jag föreställer mig att det finns många skolor och lärare som
            skulle arbeta på ett helt annat sätt om de gavs friare händer.
            Det är den friheten vi nu vill skapa inom ramen för en skola som
            sätter allas rätt att växa i centrum.
          </note>
          <note>
            De grundläggande principerna om samverkan, tolerans och likaberättigande
            ligger fast. Skolan skall väcka respekt för sanning och rätt,
            för människans egenvärde och människolivets okränkbarhet. Den
            personliga integriteten får inte kränkas. Allt enligt regeringsförklaringen.
            Detta är inte bara honnörsord, det är viktiga principer att slå
            fast.
          </note>
          <note>
            Med den bakgrunden vill vi sedan skapa en ny valfrihet på skolans
            område. Genom att ge skolan en läroplan med en tydlig kunskapsprofil
            och införa ett system som innebär att de allmänna bidragen följer
            elevens val av skola, skapas förutsättningar för att driva skolor
            i olika former.
          </note>
          <note>
            Det skall bli lättare att starta och driva fristående skolor.
            Lärare med egna visioner och erfarenheter skall kunna driva skolor,
            och föräldrar skall kunna skapa skolor som de vill ha för sina
            barn, för att nu ta några exempel.
          </note>
          <note>
            Hittills har de fristående skolorna varit beroende av starka
            organisationer eller föräldrar som är beredda att göra betydande
            uppoffringar för att låta barnen få den skolgång de önskar. Vi
            vill ändra på detta. Vi vill att alla skall kunna välja skola.
          </note>
          <note>
            Faktum är att jag egentligen vill att alla skall välja skola,
            kommunal eller fristående. Ett aktivt ställningstagande när det
            gäller barnens skolgång är ett sätt att öka intresset för skola
            och utbildning.
          </note>
          <note>
            Aktiva och engagerade föräldrar har positiva effekter när det
            gäller studieresultaten -- och även när det gäller barnens fostran.
            Det gäller oavsett vem som är huvudman för den enskilda skolan.
          </note>
          <note>
            I det här sammanhanget vill jag också säga att den systemförändring
            som nu pågår väcker frågor som måste besvaras. Jag har i massmedia
            tillskrivits en mycket bestämd uppfattning om skolavgifter. Det
            har jag ingen. Däremot är frågan naturlig att ställa i en situation,
            dit vi kommer så småningom, där skolor med olika huvudmän blir
            helt jämställda ekonomiskt. Reglerna för tillståndsgivning, liksom
            hur skolorna i framtiden kontinuerligt skall synas utifrån dessa
            regler, är annat som kan behöva ses över -- inte i syfte att uppställa
            hinder eller för att åstadkomma administrativt krångel, utan för
            att ge tydliga besked om vad som gäller. Regelverket skall inte
            lämna utrymme för tyckande i största allmänhet, men det skall
            vara så utformat att vi kan vara förvissade om att skolpliktiga
            barn garanteras god undervisning.
          </note>
          <note>
            Läroplansarbetet är enligt min uppfattning en av de viktigaste
            uppgifterna det närmaste året. Låt mig i detta sammanhang bara
            säga att jag är något bekymrad över de direktiv läroplanskommittén
            har att arbeta med. Regeringen kommer att se över dessa utifrån
            de besked som bl.a. gavs i regeringsdeklarationen. För egen del
            har jag en strävan att göra läroplanen till ett viktigt dokument,
            som ger stöd och ledning till dem som arbetar i skolans vardag.
            Läroplanen får inte bli ett alltför flummigt dokument, som försöker
            gripa över allt som kan röra skolan. Det är betydligt viktigare
            att precisera vad som är viktigt och nödvändigt att prioritera.
          </note>
          <note>
            En sådan viktig precisering gäller det faktum att vi går mot
            ökade internationella kontakter. I det läget är det nödvändigt
            att eleverna lär sig minst ett, men helst flera, främmande språk.
            Men de måste också lära sig att förstå vår egen kultur och andras
            kulturer. Det anknyter en del till de bekymmer som
          </note>
          <note>
            Lena Hjelm-Wallén tog upp och som jag kanske återkommer till
            senare.
          </note>
          <note>
            En skola utan betyg som mäter kunskaper visar inte respekt för
            elevernas arbete. Resultaten måste värderas. Betygen ger stimulans
            och information.
          </note>
          <note>
            Det sporrar till nya insatser.
          </note>
          <note>
            Så fungerar betyg som anger kunskap. Det relativa betygssystemet
            är nu äntligen moget för skrotning.
          </note>
          <note>
            Det finns ett långt gånget arbete på det här området, och jag
            ser fram mot att ta del av de resultat som det leder till.
          </note>
          <note>
            Riksdagen har också beslutat om stora förändringar av gymnasiet.
            I regeringsförklaringen anges att beslutet om att förlänga gymnasiets
            yrkesutbildning till tre år ligger fast. Men även här gäller att
            kraven på goda kunskaper inte får eftersättas. Regeringen kommer
            att föreslå åtgärder som förstärker undervisningen. Detta gäller
            särskilt språken, men även en del annat.
          </note>
          <note>
            Avgörande för om skolan skall lyckas med sina uppgifter är att
            den har tillgång till väl utbildade lärare. Regeringens uppfattning
            är att skolan behöver tillföras lärare som har djupare ämneskunskaper
            än de som ges i dag. Det är väl belagt att den lärare som har
            goda kunskaper också känner den trygghet som leder till ett gott
            arbete.
          </note>
          <note>
            Den säkerhet som kommer av goda kunskaper ger möjligheter att
            skapa de relationer till eleverna som behövs för att ge dem en
            god vägledning även i andra frågor än den rena kunskapsförmedlingen.
          </note>
          <note>
            Ett förslag om en ny lärarutbildning kommer att föreläggas riksdagen.
            Avsikten är att den skall etableras parallellt med nuvarande utbildning.
          </note>
          <note>
            Ämnesutbildningen skall ges inom ramen för systemet med fristående
            kurser. En sådan utbildning kan startas mycket snart, och därmed
            kommer skolan att relativt snabbt få en nödvändig och viktig förstärkning.
          </note>
          <note>
            Utöver behovet av en ny kompletterande lärarutbildning vet vi
            också att vi kan vänta oss en stor brist på lärare över huvud
            taget. Babyboom, sex-åringar i skolan, relativt stora pensionsavgångar,
            förlängda gymnasieutbildningar m.m. bidrar till detta. Jag är
            övertygad om att vi kommer att få ägna kraft här i riksdagen åt
            att fundera över hur vi möter det bekymret.
          </note>
          <note>
            Herr talman! Skolfrågorna är många och viktiga.
          </note>
          <note>
            Flera ledamöter har tagit upp en del frågor som jag skall återkomma
            till och besvara något senare.
          </note>
          <note type="speaker">
            Anf. 5 BJÖRN SAMUELSON (v) replik:
          </note>
          <note>
            Herr talman! Visst finns det brister i svensk skola,
          </note>
          <note>
            Beatrice Ask. Men ni har ju under 1980-talet konsekvent biträtt
            vartenda förslag till nedskärning på skolans område, och det har
            inte skapat en bättre kvalitet i skolan! Det kan vi läsa rapporter
            om.
          </note>
          <note>
            Ni talar om att matematikkunskaperna är dåliga.
          </note>
          <note>
            Men när vänsterpartiet föreslagit obligatorisk matematikundervisning
            rakt över i gymnasieskolan, inom alla utbildningslinjer och grenar,
            har moderaterna sagt nej. Förundransvärt!
          </note>
          <note>
            Jag känner en tjej, vi kan kalla henne Kerstin, som går i grundskolan
            och som har några dolda handikapp. Förhoppningsvis kan en del
            av dem växa bort allteftersom hon blir äldre. Det är inget fel
            på intellektet hos Kerstin, men hon kommer ändå aldrig att komma
            över till den övre halvan. Då frågar jag mig: Vad visar i så fall
            betygen? Visar de att en del av de dolda handikappen har växt
            bort?
          </note>
          <note>
            Eller visar de att hon har blivit duktigare i skolan?
          </note>
          <note>
            Jag skulle inte vilja vara lärare och ge Kerstin betyg. Däremot
            skulle jag vilja vara lärare och ha en bra kontakt med hennes
            föräldrar -- det är stimulerande att undervisa också Kerstin.
          </note>
          <note>
            Vilken extra tilldelning, hur många hundralappar extra per termin,
            skall Kerstin kunna ta med sig på grund av sin 50--60-procentiga
            hörselnedsättning?
          </note>
          <note>
            Hur många hundralappar extra kan hon erbjuda den skola hon väljer
            därför att man där t.ex. måste byta ut gardiner som verkar störande
            på hennes koncentrationsmöjligheter? Frågorna hopar sig.
          </note>
          <note>
            Hur många hundralappar extra skall Kerstin få för att hon skall
            ha möjlighet att välja skolskjuts till den skola hon vill gå i?
            Hur många hundralappar extra per termin skall Kerstin få för att
            hon skall slipa gå upp alldeles för tidigt, om hon har möjlighet
            att ta en taxi, därför att hon behöver litet mer sömn än hennes
            skolkamrater i motsvarande ålder?
          </note>
          <note>
            Det går inte att lägga ut bidrag till skolan som en jämn smet,
            Beatrice Ask. Det går inte. Vi är olika, och gudskelov för det!
          </note>
          <note type="speaker">
            Anf. 6 LENA HJELM-WALLÉN (s) replik:
          </note>
          <note>
            Herr talman! Vi har i Sverige en bra skola och en god utbildning.
            Vi har en välutbildad befolkning, och i förhållande till bruttonationalprodukten
            satsar vi mer än något annat land på skolan. Vår ungdomsskola
            hävdar sig väl vid internationella jämförelser. Grundskolan har
            hög standard, och det är dessutom en standard som är relativt
            jämn, också jämfört med andra länder.
          </note>
          <note>
            Men det är klart att även det som är bra skall göras bättre.
            Det har den socialdemokratiska regeringen i hög grad arbetat med.
            Ett exempel på det är ju gymnasieskolans reformering. Jag vill
            verkligen välkomna att moderaterna och folkpartiet nu har givit
            upp sitt tidigare motstånd mot att göra de yrkesinriktade linjerna
            i gymnasieskolan treåriga, så att den viktiga kvalitetsreformen
            av gymnasieskolan faktiskt får genomföras.
          </note>
          <note>
            Det som oroar är inte ambitionen att göra saker och ting bättre
            -- det kan vi alla vara med om. Det som oroar är att regeringen
            när man har sagt det snabbt går över till att tala om privata
            alternativ. Den huvuduppgift som vi har som skolpolitiker måste
            ju ändå vara att göra den vanliga skolan bättre. Det är vår viktigaste
            uppgift. Men nu tycks man tro att bara man svingar med något slags
            privatiseringstrollspö så skall allting bli bättre. Det gäller
            grundskolan och andra skolformer, men det gäller också fria universitet
            -- nu skall man privatisera universiteten. Per Unckel sade att
            han ser fram mot det med stor otålighet. Jag tycker snarare att
            det tyder på stor ogenomtänkthet.
          </note>
          <note>
            Det är så lätt att även som minister ställa sig upp och bara
            kritisera vad som har varit. Ibland kan man då hamna i mycket
            underliga positioner. Den
          </note>
          <note>
            ''flummiga läroplan'' som Beatrice Ask talar om är den läroplan
            som en borgerlig regering antog 1978
          </note>
          <note>
            och som skrevs under av Britt Mogård. Jag menar att man skall
            vara litet varsam när man kritiserar vad som har varit och först
            och främst se på verkligheten.
          </note>
          <note>
            Jag tror att vi kommer att få mycket diskussion om det här privatiseringstänkandet,
            och skolpengen är alldeles klart en åtgärd i den andan. Den reser
            en mängd svåra frågor, som Beatrice Ask inte på något sätt har
            kunnat svara på. Också lärarna är mycket oroliga för det. Jag
            vill be Beatrice Ask att läsa förra numret av Lärarförbundets
            tidning. Där visar man på den oron och på hur skolpengen kan försämra
            en god skola och försämra likvärdigheten i skolan.
          </note>
          <note>
            Anf. 7 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! Lena Hjelm-Wallén, Claus Zaar och
          </note>
          <note>
            Björn Samuelson har alla tagit upp skolpengen men från olika
            aspekter. Det är två frågor som ställs.
          </note>
          <note>
            Den ena gäller oron för hur det skall gå för elever med särskilda
            behov om man inför ett generaliserat schabloniserat fördelningssystem
            av de offentliga bidragen. Den andra ställs av Claus Zaar, som
            ser det utifrån önskemålet om ökad verklig valfrihet för medborgarna.
          </note>
          <note>
            Jag vill bara erinra om det beslut som riksdagen har fattat om
            statsbidragens fördelning. De statliga medlen skickar vi till
            kommunerna -- de skall fördelas och följa med eleverna. Det heter
            i beslutet också att de kommunala resurserna skall fördelas utifrån
            behov, ungefär på samma sätt som om skolorna hade varit kommunala,
            så att man får en skolpengsinriktning här.
          </note>
          <note>
            Det pågår ute i kommunerna ett intensivt arbete med att hitta
            fördelningsnycklar som är riktigt bra.
          </note>
          <note>
            Det är ingen helt enkel uppgift. Hur gör man då med Kerstin,
            som Björn Samuelson talade om och som behöver en hel del extra
            insatser? Hur löser man det? Jag har en mängd idéer kring detta
            utifrån min kommunala erfarenhet, men det är i dag inte min uppgift
            att säga hur det skall se ut i detalj. Jag har mycket stort förtroende
            för kommunernas förmåga och engagemang när det gäller att ta vara
            på alla elevers intresse.
          </note>
          <note>
            Det är dessutom inte, som en del tror, så att barn med särskilda
            behov inte skulle vara betjänta av att deras föräldrar har en
            möjlighet att välja en alternativ skola. Det finns i dag många
            exempel på barn som icke har fått den hjälp och det stöd som de
            har behövt i den vanliga skolan men som har kunnat få det i t.ex.
            en Montessoriskola. De föräldrarna har fått stora bekymmer med
            ekonomin i det gamla systemet. Det tror jag därför inte är någon
            större svårighet, men det är som sagt ett problem att hitta bra
            fördelningsnycklar. Men det är ett problem även inom det kommunala
            systemet.
          </note>
          <note>
            Jag vill bara berätta att vi i Stockholm har tittat närmare på
            hur man har använt förstärkningsresursen på gymnasiet. Det var
            meningen med förstärkningsresurser att man verkligen skulle använda
            dem för att ge de elever som behövde särskilt stöd hjälp. Den
            utredningen visar att man nog har använt pengarna på ett mycket
            traditionellt sätt utan att i egentligen vid varje läsår fundera
            över hur pengarna bäst skulle användas för att det skulle motsvara
            de ambitioner som var syftet med förstärkningsbidragen. Jag tror
            därför att det finns bekymmer med de här sakerna också inom det
            kommunala systemet.
          </note>
          <note>
            Lena Hjelm-Wallén försöker säga att det nu pratas bara om privatisering
            -- det är bara det som är intressant. Självfallet är det inte
            så. De allra flesta skolor här i landet är kommunala -- jag är
            mycket väl medveten om det. Decentraliseringen och det ökade inflytande
            som föräldrar och andra får också i de kommunala skolorna tycker
            jag är mycket positivt. Jag vidhåller att jag önskar att varje
            förälder i det här landet aktivt skulle kunna ta ett ställningstagande
            om vilken skola, kommunal eller fristående, som man vill att barnen
            skall gå i. Jag tror att det är enda sättet att få de många att
            engagera sig för och i skolverksamheten.
          </note>
          <note>
            Jag fick också en fråga om varför vi inte river upp kommunaliseringen,
            så stort väsen som vi gjorde av den. Formerna för denna reform
            lämnade mycket övrigt att önska. Nu är den genomförd, och nu gäller
            det att arbeta vidare på den. Man skall inte hålla på och schackra
            med den här typen av stora förändringar hur som helst. Nu får
            vi försöka reda ut det som inte reddes ut innan kommunaliseringen
            genomfördes. Från moderat sida har det alltid funnits stort förtroende
            för kommunala politiker.
          </note>
          <note>
            Vi tror att vår uppgift i dag är att på statlig nivå reda ut
            de principiella frågor som ändå måste ställas i en mängd sammanhang
            på skolområdet.
          </note>
          <note>
            Jag är inte alls oroad över hur vi skall klara av de handikappade
            eleverna. Jag tycker inte heller att betygen är ett stort bekymmer,
            vilket antyddes här.
          </note>
          <note>
            Rätt utformade och rätt använda kan betyg tidigare än i dag faktiskt
            vara ett stöd för elever som i dag inte syns och inte märks och
            som vi inte reagerar tillräckligt tidigt på så att vi kan förstärka
            deras studieresultat. Vi kommer säkert att återkomma till betygsfrågorna.
          </note>
          <note>
            När det gäller läroplanen sade jag att den som vi har i dag är
            flummig. Jag är väl medveten om att Britt
          </note>
          <note>
            Mogård lade fram förslaget. Det här var inte riktat som en kritik
            mot någon speciell person. Det var avsett som kritik mot oss alla.
            Vi har en förmåga att av välvilja önska oss att vi skall lösa
            alla bekymmer samtidigt. Jag tror att erfarenheterna i dag säger
            att det inte fungerar. Vi måste nu försöka byta inriktning på
            arbetet, koncentrera oss, reda ut det som är mest väsentligt och
            se om inte det är bättre.
          </note>
          <note>
            Vi måste nog ta på oss en gemensam självkritik när vi går in
            i läroplansarbetet.
          </note>
          <note type="speaker">
            Anf. 8 LENA HJELM-WALLÉN (s) replik:
          </note>
          <note>
            Herr talman! Jag håller med Beatrice Ask om det senare. Jag tror
            att det hos oss politiker alltid finns en önskan -- och att det
            också finns förväntningar på oss -- att vi skall kunna klara allt,
            vilket vi faktiskt inte kan. Jag försökte beskriva ganska utförligt
            i SIA-propositionen hur det kan bli. Det gäller framför allt i
            skolsammanhang, eftersom så många förväntningar ställs på skolan.
            Man måste föra en dialog med lärarna och gå en balansgång mellan
            dem och de förväntningar på lärarna som skrivs in i läroplanen.
            Man får lära sig att leva med det stora gapet mellan verklighet
            och läroplan. Jag vill dock varna för att man snävar in läroplanen
            så kraftigt att det inte finns kvar några ambitioner och visioner.
            Då tror jag att det går illa.
          </note>
          <note>
            Jag tänkte först att det är mycket av det Beatrice
          </note>
          <note>
            Ask säger som jag kan hålla med om. Men när hon sade att hon
            inte alls var orolig för hur vi skall klara de handikappade eleverna
            blev jag riktigt orolig.
          </note>
          <note>
            Den oron tror jag professionellt måste sitta i oss.
          </note>
          <note>
            Det finns alltid en risk att de handikappade, de svaga eleverna,
            hamnar utanför. Vi måste alla arbeta för att de inte gör det.
            Var orolig för detta
          </note>
          <note>
            Beatrice Ask, det skulle jag vilja rekommendera.
          </note>
          <note>
            Jag är glad över att Beatrice Ask inser riskerna och säger att
            ett generellt statsbidragssystem är ett problem. Det här problemet
            blir ännu större med en skolpeng. Det kommer att missgynna glesbygd
            och de kommuner som har mycket svaga elever och handikappade elever
            som behöver särskilt stöd.
          </note>
          <note>
            Jag vill avsluta med några ord om lärarutbildningen. Jag läste
            att utbildningsminister
          </note>
          <note>
            Unckel sade att man skall införa en ny lärarutbildning för att
            vi skall få ner ämneskunskaper redan på högstadiet. Han sade vidare
            att man härigenom skall kunna rekrytera duktigt folk till läraryrket.
            Det är en ren oförskämdhet mot de som i dag deltar i grundskolelärarutbildningen
            och de som är lärarutbildade och är mycket aktivt verksamma i
            denna utbildning i dag.
          </note>
          <note type="speaker">
            Anf. 9 BJÖRN SAMUELSON (v) replik:
          </note>
          <note>
            Herr talman! Det var intressant att Beatrice Ask tog upp frågan
            om gymnasieskolan. Inom gymnasieskolan är statsbidragets konstruktion
            sådant att man egentligen inte har öronmärkta pengar till förstärkningsresursen.
            Den hade ni kunnat få leta länge efter. Det statsbidraget överensstämmer
            till viss del med det ultraförslag som ni har när det gäller skolpeng
            eller skolcheck.
          </note>
          <note>
            Det visar också att det finns en vanföreställning om att alla
            barn och ungdomar är lika. Det är detta som är problemet, och
            problemet kan komma att förstärkas genom ert förslag om elevcheck.
          </note>
          <note>
            För vår del handlar det om att ta ett politiskt, demokratiskt
            ansvar som utbildningspolitiker och överlämna detta till det som
            de professionella, lärarna, kan sköta. Vi har t.ex. föreslagit
            självförvaltande, självstyrande skolor, men med tydligt politiskt
            ansvar.
          </note>
          <note>
            Resursanvändningen, Beatrice Ask, måste vi alltid övervaka som
            utbildningspolitiker. Vi, om inga andra, skall kunna ställas till
            svars av de elever och föräldrar som av olika anledningar skulle
            behöva extra resurser. Därför säger vi från vänsterpartiets sida
            -- vilket jag vet inte är populärt -- att en del elever faktiskt
            behöver mer resurser och att andra då kommer att få litet mindre.
            Detta ligger bl.a. till grund för den likvärdiga skola som vi
            vill arbeta för.
          </note>
          <note>
            Ur Dagens Nyheter i dag refereras en bok som har getts ut i USA,
            ''Politics, Markets, and America's
          </note>
          <note>
            Schools''. Det är en mycket intressant artikel. Av boken framgår
            att det finns tre saker som avgör en elevs studieresultat. Det
            gäller för det första personlig begåvning. Jag har berört detta
            när det gäller dolda handikapp och hur man kan visa sin begåvning.
            För det andra gäller det skolorganisationen. Ett decentraliserat
            skolsystem som vi förespråkar, men med ett tydligt politiskt ansvar
            är till gagn. För det tredje har familjebakgrunden betydelse.
            Med familjebakgrunden följer naturligtvis också att vi är olika.
          </note>
          <note>
            Anf. 10 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! När det gäller de handikappade eleverna är det klart
            att man alltid har anledning att vara orolig för elever som har
            särskilda problem.
          </note>
          <note>
            Jag tycker dock att det är väsentligt att säga att frågan om
            skolpeng eller inte, inte utgör det stora bekymret. Problemet
            är faktiskt hur elever med särskilda behov över huvud taget skall
            få det de behöver. Jag har sett konkreta fall med elever som har
            varit rullstolsbundna som inte har kunnat fortsätta i privatskola.
            Man har tyckt att man inte kan ha handikappade i den skolan. Det
            hade varit en självklarhet om det hade varit en kommunal skola.
          </note>
          <note>
            Det är faktiskt inte skolans huvudman som är problemet, utan
            det är hur man använder fördelningen mellan de vanliga barnen
            och de som behöver extra hjälp. Man får dela upp den här frågan
            i två delar när man diskuterar den. I dag bedrivs i kommunerna
            ett arbete med att hitta vettiga fördelningsnycklar som ger både
            handikappade elever och andra elever en valmöjlighet. Det tror
            jag är till gagn för alla.
          </note>
          <note>
            När det gäller den nya lärarutbildningen skulle Per
          </note>
          <note>
            Unckel ha gjort uttalanden i DN som skulle vara en oförskämdhet
            mot nuvarande lärare. Det måste i så fall vara dumt uttryckt i
            tidningen. Det faktum att vi vill ha en annan lärarutbildning
            som komplement till den nuvarande innebär inte att vi underskattar
            de resultat som uppnåtts där, även om vi kritiserar utbildningen
            på en del punkter. Det finns faktiskt anledning att hitta en utbildningsform
            som suger upp också de studenter som inte från början ger sig
            in på en lärarutbildning. Vi vill ge utbildningen en tydligare
            form än hittills. Det är i dessa banor som vi arbetar för att
            utforma ytterligare en lärarutbildning, och det tror jag är bra.
            Vi behöver nog hitta många kanaler tillbaka till skolan från den
            högre utbildningen för att få bra lärare framöver.
          </note>
          <note>
            Så till frågan om studieresultat. Det har sagts att begåvning,
            decentralisering och familjeförhållanden är viktiga för att uppnå
            goda studieresultat. Det finns internationell forskning på det
            området som mycket tydligt visar att den kunskapssyn en skola
            präglas av har avgörande betydelse. Den är många gånger starkare
            än den sociala bakgrunden för elevernas resultat. Att tro på undervisningens
            förmåga att lyfta eleverna och att tro att lärare i samverkan
            kan hitta metoder för att nå goda resultat är väsentligt. Det
            finns en hel del arbeten utfört på detta område av Lennart
          </note>
          <note>
            Grossin. Den som tror att enbart de traditionella argumenten
            är de som gäller rekommenderar jag varmt att läsa vad han har
            skrivit.
          </note>
          <note type="speaker">
            Anf. 11 INGRID NÄSLUND (kds):
          </note>
          <note>
            Herr talman, ärade riksdagskolleger! När man är i detta hus har
            man svårt att låta bli att nämna den utsökta miljö vi befinner
            oss i. Skolmiljön står sig mycket slätt vid en jämförelse. Det
            gäller inte bara vid en jämförelse med denna med rätta unika miljö.
          </note>
          <note>
            De enda offentliga miljöer som möjligtvis är tristare, grådaskigare
            och skräpigare än skolans är miljön kring de allmänna kommunikationerna
            i våra storstäder. Vad är det egentligen för miljö vi bjuder våra
            barn och ungdomar? Om den bristfälliga skolmiljön skulle vara
            ett mått på hur vi värderar våra barn och skolungdomar, då skulle
            de sannerligen hamna långt ner på en värderingsskala.
          </note>
          <note>
            Värderingar överförs inte enbart -- jag skulle vilja påstå inte
            främst -- genom våra ord utan snarare genom våra attityder, våra
            handlingar och vårt sätt att vara. Inga är så känsliga för vad
            vi säger genom vårt sätt att vara som barn och ungdomar.
          </note>
          <note>
            Frågan om det uppblossande främlingsföraktet i
          </note>
          <note>
            Europa och de extremistiska idéer som vinner gehör hos våra ungdomar,
            idéer som har kommit till uttryck i skolvalen, kan man tillskriva
            olika orsaker. Kanske är dessa historielöshet, trendighet, bristande
            kunskap eller en känsla av att den egna existensen är hotad genom
            en ökande arbetslöshet.
          </note>
          <note>
            Skolan har naturligtvis ett mycket stort ansvar för att överföra
            värderingar som gör att man respekterar alla människor. Det håller
            jag helt och hållet med om. Men skolan lever inte i ett vakuum
            utan är mycket beroende av omgivningens reaktioner. Jag skulle
            vilja påstå att vi inte alltid med tillräcklig kraft har reagerat
            mot totalitära regimer på olika håll vilka har behandlat den enskilda
            lilla människan med ett stort förtryck. Den lilla människan har
            inte haft någonting att sätta upp emot systemet eller kollektivet.
            Miljontals människor har fått sätta livet till, och vi har bara
            orkat protestera när läget har varit som mest akut.
          </note>
          <note>
            Sedan har praktiska överväganden fått ta överhanden.
          </note>
          <note>
            Skolans kvalitet måste höjas på alla stadier, konstateras det
            i regeringsförklaringen. Vår skola måste också bli bättre på att
            förmedla kunskaper.
          </note>
          <note>
            Jag vill påstå att vi i många hänseenden har en bra skola men
            ändå en skola med stora brister. Vi får fler och fler signaler
            om att undervisningen på våra universitet och högskolor inte står
            sig jämfört med den högre undervisningen ute i Europa. Om vi vill
            vara en ledande nation på utbildningsområdet måste vi göra något
            radikalt åt detta. Jag påstår att vi inte hänger med utan håller
            på att halka efter.
          </note>
          <note>
            En annan oroande tendens är att begåvade elever i många fall
            inte längre anser att det lönar sig att utbilda sig. Efter fullgjord
            militärtjänstgöring som vapenfri tog min son ett jobb som säljare.
            Efter bara någon månad tjänade han mycket mer än jag gör efter
            att ha varit lärare i 30 år. Jag är inte alls avundsjuk på honom,
            men detta är en farlig signal till att utbildning inte lönar sig.
            Han var nu klok nog att ändå använda sina insparade medel för
            att vidareutbilda sig, för tillfället i USA. Men det är kanske
            inte alla ungdomar som reagerar så.
          </note>
          <note>
            Vi måste ge klara signaler på att utbildning lönar sig, även
            när det gäller pengar. Utbildning är själva grunden för att vårt
            samhälle skall kunna hänga med i utvecklingen på det näringspolitiska
            området och inom industrin och för att vi skall få den tillväxt
            som är nödvändig för de fortsatta sociala reformer som vi behöver
            i vårt samhälle.
          </note>
          <note>
            De yrkesförberedande linjerna måste, efter en förlängning till
            tre år, utformas så, att de blir en möjlighet även för skoltrötta
            elever, inte en omöjlighet. Den risken finns nämligen. Vi är inte
            betjänta av avhoppare som ser sig som misslyckade individer därför
            att de inte orkat gå kvar det tredje året. Därför anser jag att
            det är nödvändigt att det kommer till stånd en lärlingsutbildning
            under detta tredje år och att denna utformas på ett praktiskt
            sätt, så att den upplevs som meningsfull, om vi nu skall ha detta
            tredje år.
          </note>
          <note>
            Det finns nästan ingenting viktigare än att inspirera elever
            till en hållbar livsstil. Jag säger medvetet
          </note>
          <note>
            ''inspirera'', för en livsstil är någonting mycket personligt.
            Det betyder inte att den uppstår av sig själv. Här har naturligtvis
            hemmen en mycket stor betydelse. Föräldrarnas ansvar kan aldrig
            överbetonas. Men även lärare måste våga vara föredömen, måste
            våga tala om betydelsen av den livsstil man väljer för att få
            ett bra liv. Vad hjälper det om man går ut med mycket kunskaper,
            om man inte klarar livet, om man faller offer för droger och om
            man har en livsstil som gör att aids och HIV
          </note>
          <note>
            sprider sig i vårt land. Vi måste också våga vägleda våra ungdomar.
          </note>
          <note>
            En bra skola förmedlar värderingar och kunskaper, och den inspirerar
            till en hållbar livsstil.
          </note>
          <note type="speaker">
            Anf. 12 INGVAR JOHNSSON (s):
          </note>
          <note>
            Herr talman! För väldigt många är en utbyggd vuxenutbildning
            av stor betydelse. Det gäller särskilt oss 800 000 i yrkesverksam
            ålder som har kortare utbildning än nio år.
          </note>
          <note>
            Vuxenutbildningen är viktig för människors personliga utveckling,
            för deras möjligheter att delta i samhällsarbetet och för deras
            chanser på arbetsmarknaden.
          </note>
          <note>
            För oss socialdemokrater har det därför varit en prioriterad
            uppgift att satsa på vuxenutbildning. De flesta reformer har också
            kunnat genomföras med brett stöd i riksdagen.
          </note>
          <note>
            Så var det när folkbildningen byggdes ut, då beslut fattades
            om att inrätta komvux och då vi fick vuxenstudiestöd och rätten
            till ledighet för studier.
          </note>
          <note>
            Under den senaste socialdemokratiska regeringsperioden har anslagen
            till vuxenutbildningen ökat mer än prisutvecklingen.
          </note>
          <note>
            Det har blivit nya folkhögskolor, och man har genomfört viktiga
            reformer för såväl folkbildningen som den kompetensgivande vuxenutbildningen.
          </note>
          <note>
            Men under samma tid har främst moderaterna riktat ständiga attacker
            mot vuxenutbildningen.
          </note>
          <note>
            Förslagen till nedskärningar har, i dagens penningvärde, rört
            sig om över en halv miljard kronor per år.
          </note>
          <note>
            Om det hade satsats omkring 5 miljarder kronor mindre de senaste
            nio åren, hade tiotusentals kortutbildade, som har deltagit i
            vuxenutbildning, inte haft den möjligheten. Så skulle det ha varit,
            om moderaterna hade haft makten. Frågan är: Hur blir det nu?
          </note>
          <note>
            Vid beslutet om det nya statsbidragssystemet för kommunernas
            skolkostnader hade moderaterna lägre anslag till komvux i sitt
            beräkningsunderlag.
          </note>
          <note>
            Jag menar att moderaterna därvid har givit negativa signaler
            om vikten av att satsa på komvux.
          </note>
          <note>
            Resultatet ser vi nu i form av förslag till nedskärningar i kommunerna.
            Vi har kunnat läsa om att borgerliga politiker i Linköping talar
            om nedläggning av komvux gymnasiedel.
          </note>
          <note>
            Vad säger Beatrice Ask? Är hon beredd att försvara det som står
            i skollagen 11 kap. 17 §:
          </note>
          <note>
            ''Kommunerna skall erbjuda gymnasial vuxenutbildning''.
          </note>
          <note>
            Moderaternas ointresse för vuxenutbildning märks också tydligt
            av vad vi har kunnat läsa, eller rättare sagt inte har kunnat
            läsa under de senaste veckorna. I regeringsförklaringen nämns
            inte vuxenutbildningen med ett ord.
          </note>
          <note>
            Jag har också läst många intervjuer med skol- och utbildningsministrarna.
            I Lärarnas Tidning och
          </note>
          <note>
            Skolvärlden finns flera sidor med snygga bilder och många synpunkter,
            men inte ett ord om vuxenutbildning. Utbildningsministrarna har
            inte haft ett ord att säga om kortutbildades rätt till utbildning,
            inte ett ord om behovet av livslångt lärande. Jag tycker att denna
            tystnad talar sitt eget tydliga språk.
          </note>
          <note>
            Frågan inför den här debatten var om Beatrice Ask tyckte att
            det var värt att ta upp vuxenutbildningen.
          </note>
          <note>
            Nu vet vi. Inte ett ord blev sagt. Kan Beatrice Ask ändå inte
            gå upp i en replik, så att vi får höra om hon kan säga ordet vuxenutbildning.
          </note>
          <note>
            Jag hade också tänkt fråga folkpartiets och centerpartiets företrädare
            om moderaternas inställning till vuxenutbildningen nu har accepterats
            av deras partier och blivit regeringspolitik. Men nu har både
            Carl-Johan
          </note>
          <note>
            Wilson och Larz Johansson, som stod på talarlistan, strukit sig.
            Jag undrar just varför.
          </note>
          <note>
            Men tro inte att det kommer att vara tyst om vuxenutbildningen
            i fortsättningen. Jag kan lova alla kortutbildade att ni inte
            kommer att sakna företrädare här i riksdagen som hävdar era rättigheter
            och möjligheter. Vi socialdemokrater anser nämligen att en omfattande
            vuxenutbildning av god kvalitet är utomordentligt viktig, inte
            minst nu i en period av snabb samhällsutveckling.
          </note>
          <note>
            Anf. 13 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! Man törs nästan inte säga att komvux inte fick plats.
            Då blir man väl beskylld för att vara ointresserad.
          </note>
          <note>
            Den kommunala vuxenutbildningen är mycket väsentlig. Inte minst
            med tanke på det arbetsmarknadspolitiska läge som råder är det
            alldeles nödvändigt för väldigt många att komplettera brister
            på vissa områden eller förnya sina grundkunskaper, vilket det
            många gånger kan handla om.
          </note>
          <note>
            Det är riktigt att vi moderater i många omgångar har lagt mindre
            pengar på komvux en vad en del andra partier har gjort. Det har
            vi gjort därför att vi är ett parti som hushåller med pengarna
            och vet att vi inte har hur mycket som helst att göra av med.
          </note>
          <note>
            För oss har det varit och är så, att vi prioriterar ungdomsskolan
            före vuxenutbildningen. Det betyder inte att vi inte anser att
            vuxenutbildningen är väsentlig.
          </note>
          <note>
            De närmaste åren kommer vi att få arbeta rätt mycket med att
            hushålla med resurserna och se vilka samordningsmöjligheter vi
            hittar. Genom min kommunala bakgrund har jag en hel del goda erfarenheter
            av vad man kan åstadkomma genom att samordna kommunal vuxenutbildning
            och gymnasieskola. Jag har också förstått, utifrån de föredragningar
            jag har hunnit ta del av, att det finns en hel del kloka tankar
            och synpunkter på detta område. Samordning är en väg som jag tror
            att vi kommer att tvingas att gå.
          </note>
          <note>
            När det gäller vuxenutbildningen i övrigt kan man konstatera
            att det finns en del skillnader mellan olika delar av landet.
            Behovet av och förekomsten av olika utbildningsalternativ varierar
            ganska kraftigt. Jag har inte någon bestämd uppfattning om vilka
            slutsatser man skall dra av det. Men jag tror att det är viktigt
            att säga att de skillnaderna faktiskt finns. Vi får återkomma
            till vuxenutbildningen mer i detalj så småningom.
          </note>
          <note type="speaker">
            Anf. 14 INGVAR JOHNSSON (s) replik:
          </note>
          <note>
            Herr talman! Jag är ledsen att behöva säga att detta inte var
            speciellt hoppingivande för de vuxenstuderande. Inte ett ord om
            signalerna från regering och riksdag till kommunerna, inte ett
            ord om kommunernas skyldighet att bedriva vuxenutbildning även
            på gymnasial nivå.
          </note>
          <note>
            Jag tycker att det är mycket intressant när Beatrice
          </note>
          <note>
            Ask talar om dagens arbetsmarknadsläge. Första veckan i juni
            månad röstade faktiskt Ann-Cathrine
          </note>
          <note>
            Haglund och andra för att vi skulle satsa mindre på komvux det
            här året. Betydligt färre människor skulle alltså ha haft möjlighet
            till vuxenutbildning just den här hösten. Helt omedvetna var väl
            ändå inte moderaterna i juni månad om att vi var på väg mot en
            ökad arbetslöshet.
          </note>
          <note>
            Sedan skulle jag också vilja ställa den fråga till
          </note>
          <note>
            Beatrice Ask som jag hade tänkt ställa till Larz
          </note>
          <note>
            Johansson och Carl-Johan Wilson: Har centern, folkpartiet och
            kds accepterat moderaternas bedömningar av vuxenutbildning? Det
            sades tydligt att ''vi prioriterar ungdomsskolan''. Prioritera
            måste man göra mot någonting, dvs. mot komvux.
          </note>
          <note>
            Det är ett lägre anslag till komvux som vi kan vänta oss när
            budgetpropositionen läggs fram i januari.
          </note>
          <note>
            Anf. 15 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! Jag tänker inte svara för vad andra partier har
            för uppfattningar. Men det är klart att vi inte har diskuterat
            igenom alla detaljer. Jag tror inte heller att vi själva i varje
            läge kan säga exakt vilken slutsats vi kan komma fram till eller
            hur stora resurser vi kan satsa på det ena eller det andra. Men
            jag tror att det även här i riksdagen, även hos socialdemokraterna,
            är så att det i ett trängt läge är den obligatoriska skolan och
            grundutbildningen av barnen som kommer att prioriteras. Sedan
            kan man alltid göra olika bedömningar när man kommer i ett sådant
            trängt läge.
          </note>
          <note>
            De besparingar och annat som moderaterna har förordat har framför
            allt handlat om ökad samordning. Men det har också handlat om
            det faktum att det åtminstone i en del av våra större städer på
            komvuxsidan finns mindre effektiv organisation, om man så säger.
            Jag var med om att från Stockholm skicka in en begäran, som inte
            är behandlad än, om att vi skulle få ta ut en typ av anmälningsavgift.
            Ett stort problem när det gäller kostnaderna för kommunal vuxenutbildning
            i större städer är att det är stor diskrepans mellan anmälningarna
            och de som faktiskt kommer till undervisningen. Det skapar otroligt
            stora organisatoriska problem och kostar mycket, utan att det
            ger något mer till eleverna. Jag tror inte att någon, inte heller
            de som arbetar aktivt för bättre vuxenutbildning, är betjänta
            av att vi på olika håll har former som inte är effektiva och hushåller
            med våra resurser. Jag kommer att göra allt som står i min makt
            för att se till att vi använder resurserna så effektivt som möjligt.
          </note>
          <note>
            Kvaliteten och inriktningen på komvuxutbildningen har jag inte
            några avvikande synpunkter på. Det är inte heller så att moderaterna
            någonsin har förordat att man skall ändra på kommunernas skyldigheter
            i detta avseende. Några sådana planer har jag inte i dag i vart
            fall.
          </note>
          <note type="speaker">
            Anf. 16 INGVAR JOHNSSON (s) replik:
          </note>
          <note>
            Herr talman! När jag frågade vad de i regeringen ingående partierna
            tycker om vuxenutbildningen, får jag till svar att Beatrice Ask
            inte vet vad andra partier tycker. Det var ett mycket intressant
            svar från en representant i regeringen. Det kanske också är svaret
            på varför det inte i det omfattande regeringsdokumentet, som väl
            innehåller 600 rader text, inte fanns plats för en enda rad om
            vuxenutbildning. Det tror jag ändå inte. Jag tror att det beror
            på ointresse för vuxenutbildningen.
          </note>
          <note>
            Det är ganska klart att moderaterna saknar en helhetssyn på utbildningspolitiken.
            Man talar om att grundskolan är viktig, likaså gymnasieskolan
            för ungdom. Sedan säger man att högskolan och forskningen är viktiga,
            men vuxenutbildningen är inte viktig, inte någonting att prioritera.
            Den brist på helhetssyn som man har beror på att framför allt
            moderaterna har så litet kortutbildade människor i sin väljarbas,
            att de har väldigt liten verklighetsförankring därvidlag och inte
            vet hur kortutbildade upplever sin situation. Det handlar också
            om en brist på förståelse för vilka behov vi har i det här landet.
            Om vi skall klara industrins framtid är det inte en oviktig fråga
            att de som har fått en kort utbildning ges möjligheter att komplettera
            och skaffa sig nya kunskaper.
          </note>
          <note>
            Jag måste säga att jag ändå hoppas att intresset från den nya
            regeringen skall visa sig vara något större än vad de moderata
            ministrarna har visat de 14
          </note>
          <note>
            första dagarna. Det hoppas jag för de kortutbildade vuxnas skull,
            så att de kommer att få möjlighet till studier i framtiden.
          </note>
          <note type="speaker">
            Anf. 17 LIISA RULANDER (kds):
          </note>
          <note>
            Herr talman! Statsrådet Beatrice Asks inlägg var i stora delar
            en frisk fläkt, och jag önskar henne lycka till i fortsättningen.
          </note>
          <note>
            Under de senaste månaderna har de svenska minoriteternas behov
            blivit ifrågasatta gång på gång. Att hemspråksundervisningen ställs
            mot äldrevården, såsom Ian Wachtmeister har gjort, är djupt olyckligt.
            Man behöver bara lyssna på Claus
          </note>
          <note>
            Zaar, också från Ny Demokrati, för att förstå hur det kommer
            sig att kvaliteten på hemspråksundervisningen är så ojämn från
            skola till skola. Kanske även svensk och engelsk undervisning
            i grundskolan, Claus Zaar, kan flyttas över till svensk-engelska
            vänskapsföreningen, då pengar frigörs till högre undervisning,
            på samma sätt som ni menar att hemspråksundervisningen kan platsa
            i invandrarföreningar. Jag bara undrar:
          </note>
          <note>
            Vart tog det sunda förnuftet vägen?
          </note>
          <note>
            Det är väsentligt att man värnar om de äldre invandrarna, att
            de får sina behov tillgodosedda.
          </note>
          <note>
            Det är därför vi måste värna om hemspråksundervisningen.
          </note>
          <note>
            Med stigande ålder uppstår nya problem som har med just åldrandet
            att göra, t.ex. att minnet sviktar.
          </note>
          <note>
            Det sist inlärda språket kan försvinna, och människor som tidigare
            har varit verbalt aktiva förlorar mycket av sina sociala kontakter,
            därför att deras omgivning inte förstår vad som drabbat personen.
            Därför är det viktigt att det finns tvåspråkig personal att tillgå,
            särskilt inom vårdyrkena.
          </note>
          <note>
            Hemspråket, modersmålet, har stor betydelse för en persons utveckling
            och kulturella identitet. Lika viktigt som det är att bli förstådd
            inom vården är det att få lära sig sitt modersmål och sitt lands
            kultur från grunden som barn. Ett sätt att få bekräftat att det
            är legitimt att vara invandrare är att man får en vettig hemspråksundervisning.
          </note>
          <note>
            Men hemspråksundervisning och svenska som andra språk, som naturligtvis
            båda måste följas åt, kan inte bara ses som en språklektion. I
            ett verkligt utbyte av ett språk måste man också väva in den kulturella
            betydelse som orden innehar. Varje nyans går inte att utläsa ifrån
            ett lexikon, det måste upplevas från grunden. Här är skolan ett
            utmärkt instrument för att föra över positiva normer och värderingar
            från vår kultur även till invandrarna.
          </note>
          <note>
            Om vi inte ger invandrarungdomarna en rejäl chans att bekanta
            sig med både sin och vår kultur redan i skolans värld, var skall
            de då få chansen?
          </note>
          <note>
            Det är angeläget att komma ihåg att valet av undervisning i föräldrarnas
            hemspråk skall avgöras av hemmet och inte av skolan. Alla vill
            inte ha hemspråksundervisning. Denna valfrihet bör naturligtvis
            också gälla undervisningens förläggning tidsmässigt -- om eleven
            skall ha denna undervisning inom den ordinarie timplanen eller
            i en utökad timplan. Det finns behov av att höja både den pedagogiska
            och den ämnesmässiga kompetensen hos invandrarlärare. Om nämligen
            hemspråksundervisningen kan bidra till goda relationer mellan
            barn och föräldrar under några generationer, är det väl värt priset,
            och bidrar dessutom till en god integrering i det svenska samhället.
          </note>
          <note>
            Den hemspråksundervisning som pågått ett antal år börjar nu ge
            utdelning och visa resultat. Allt fler invandrarungdomar talar
            dels perfekt svenska, dels är mycket kunniga i föräldrarnas modersmål.
            De har fått anställningar och uppdrag inom biståndsprojekt och
            exportföretag. När vi nu går mot en allt större internationalisering
            även i Sverige finns det behov av språkkunniga personer både inom
            landet och i kontakterna med andra länder.
          </note>
          <note>
            För att uttrycka det litet ekonomiskt: Sverige behöver personer
            som talar ''de nya marknadernas språk''.
          </note>
          <note>
            Därmed vill jag påstå att hemspråksundervisningen rent av kan
            bli en nationell tillgång på lång sikt.
          </note>
          <note>
            Både i biståndsprojekt och i exportindustri, liksom inom utrikesförvaltningen,
            behövs personer med goda språkkunskaper.
          </note>
          <note>
            Herr talman! Det jag hittills sagt gäller alla invandrare. Men
            jag skulle vilja lyfta fram en speciell grupp invandrare som utgör
            majoriteten av invandrare i Sverige, nämligen den finska gruppen.
          </note>
          <note>
            Antalet finsktalande i Sverige är i dag nästan lika stort som
            antalet svenskspråkiga i Finland. Det finns en hel sverigefinsk
            infrastruktur med finskspråkiga föreningar, kyrkor, idrottsklubbar
            och andra organisationer. Det finska språket kommer inte att kunna
            raderas ut i Sverige! Trots att så många brukar finska i den svenska
            vardagen -- även ett ökande antal finskspråkiga företagsledare
            -- finns ändå risken att finskan i
          </note>
          <note>
            Sverige blir ett subkulturspråk med låg status, om inte det finska
            språkets ställning i Sverige förstärks.
          </note>
          <note>
            Många finsktalande föräldrar känner en stor otrygghet när det
            gäller barnens undervisning. Det finns ingen fast planering att
            ta ställning till. Klara regler för kommunernas skyldigheter skulle
            skapa en bättre balans, så att det underlättar flyttningen mellan
            länderna utan oro för barnens utbildning.
          </note>
          <note>
            Det är därför med tillfredsställelse som jag noterat att hemspråksundervisningens
            värnande har skrivits in i regeringsförklaringen. Det är angeläget
            att också kommunerna får sådan information, att verklig valfrihet
            kan skapas för de föräldrar som önskar hemspråksundervisning för
            sina barn.
          </note>
          <note>
            Herr talman! Vi kristdemokrater anser att undervisning på och
            i invandrarspråk inte skall ses som i huvudsak ''invandrarundervisning''
            utan som kulturundervisning för en svensk minoritet.
          </note>
          <note type="speaker">
            Anf. 18 BJÖRN SAMUELSON (v) replik:
          </note>
          <note>
            Herr talman! Det var ett mycket bra, mycket insiktsfullt anförande
            som vi har hört. Jag kan instämma i vartenda ord. Jag tackar ärligt
            för det anförandet. Men jag hoppas också att insikten finns att
            ni kristdemokrater nu har satt er i en regering som utsett två
            ministrar på utbildningssektorn från moderata samlingspartiet,
            som så sent som i våras var berett att acceptera en nedskärning
            av anslagen till just hemspråksundervisningen med 300 milj.kr.
          </note>
          <note>
            Det blev inte så, utan det blev en nedskärning rakt över sektorsbidraget
            till skolan. Vi kan nu se att denna nedskärning framför allt har
            drabbat hemspråksundervisningen. Vi från vänsterns sida sade att
            detta skulle bli resultatet, och nu ser vi resultatet.
          </note>
          <note>
            Min fråga till er kristdemokrater är: Är ni beredda att arbeta
            för att dessa pengar återförs till sektorsbidraget till skolan,
            så att vi kan få en bra och kvalitativt god hemspråksundervisning
            i skolan igen, med de värden som vi här har fått höra från kristdemokraterna
            att denna undervisning har och som vi från vänstern instämmer
            i? Är ni beredda att återföra dessa medel så att vi kan förhindra
            att vi frånhänder oss denna kompetens på det sätt som nu sker
            i skolan, nämligen att hemspråkslärare sparkas?
          </note>
          <note type="speaker">
            Anf. 19 CLAUS ZAAR (nyd) replik:
          </note>
          <note>
            Herr talman! Liisa Rulander angrep kraftigt min syn på hemspråksundervisningen.
            Men detta är inte enbart min syn, utan det är en syn som genomsyrar
            en utredning om invandrarundervisningen i grundskolan, som är
            en revisionsrapport från riksrevisionsverket. Det var denna rapport
            som gjorde mig orolig när jag såg hur man fördelar medel. Jag
            nämnde tidigare att kostnaden för invandrarundervisningen uppskattades
            i rapporten till en miljard kronor.
          </note>
          <note>
            Mitt förslag bygger på kontakter under hela valarbetet med invandrare,
            som talat med mig och undrat om man kan hitta andra metoder än
            de nuvarande. Det är dessa invandrare, verklighetens folk, som
            har föreslagit att man skall börja se på en variant, där invandrarföreningarna
            kan delta aktivt. Då kan de kulturella sambanden överföras, samtidigt
            som det skapas bra kontakter. Det är därför som detta förslag
            har lagts fram, och jag hoppas att jag får någon synpunkt på detta
            från skolministern.
          </note>
          <note>
            Anf. 20 Statsrådet BEATRICE ASK (m)
          </note>
          <note>
            replik:
          </note>
          <note>
            Herr talman! I regeringsdeklarationen slås det fast att hemspråket
            skall värnas. Det är min tolkning och uppfattning att detta är
            en fråga om kvalitet, och inte i första hand en fråga om mer pengar
            -- om nu vänsterpartiet trodde det.
          </note>
          <note>
            De förändringar som man under den förra mandatperioden beslutade
            om på statlig nivå menar jag var riktiga. Vi måste ha en vettig
            resursanvändning. Det finns ju låsningar som har medfört att det
            runt om i landet har varit en väldigt konstig organisation på
            hemspråksundervisningen.
          </note>
          <note>
            Lösningarna var inte alltid så lyckade. Det kunde vara gruppstorlekar
            på 1,2 elever per lärare i en situation där man på en del håll
            faktiskt tvingades att ha mellanstadieklasser med fler än 30 elever
            per lärare.
          </note>
          <note>
            Man måste se till att det blir en ändring, och det har man gjort
            genom det beslut som har fattats.
          </note>
          <note>
            Eftersom statsbidragen har dragits ned, är det kommunerna som
            tvingas genomföra denna förändring, vilket är fullt möjligt utan
            att någon enda elev går miste om den undervisning som han/hon
            efterfrågar och behöver.
          </note>
          <note>
            I många fall har organisationen och det sätt på vilket hemspråksundervisning
            har bedrivits i den svenska skolan varit till skada för invandrareleverna.
            Ta bara detta med kollisionerna med andra lektioner! Det är fullständigt
            omöjligt för lärare och elever att få ett ordentligt arbete utfört
            när eleven stup i kvarten skall gå på någon annan lektion. Detta
            bidrar också till att hemspråket på något sätt blir besvärligt
            i skolans verksamhet, i stället för att vara den tillgång, det
            stöd och den kraft som hemspråksundervisningen skulle kunna vara.
            Så kommer det nog att bli med de förändringar som pågår.
          </note>
          <note>
            Men jag vet att det finns många föräldrar, hemspråkslärare och
            andra som är oroliga. Det finns också en referensgrupp tillsatt
            med invandrarorganisationerna representerade. Denna grupp kommer
            att följa upp litet grand vad som har hänt. Vi måste bara se till
            att gruppen får en ordförande. Den förre ordföranden har slutat
            som statssekreterare, så vi måste följaktligen hitta någon ny.
            Det är nu viktigt att följa vad som sker ute i kommunerna och
            värna om kvaliteten på hemspråksundervisningen.
          </note>
          <note>
            När det gäller invandrarundervisning, och då inte bara hemspråk
            utan också svenska som andra språk och mycket annat, handlar det
            inte bara om invandrarbarnen och deras möjligheter att få en bra
            skolgång. Det handlar också om alla oss andra.
          </note>
          <note>
            Flera av de tidigare talarna har t.ex. varit inne på detta med
            främlingsfientlighet.
          </note>
          <note>
            Skolan måste ses som en helhet. Vi skall ägna mycket tid och
            intresse åt internationaliseringen, och i denna ingår att ta vara
            på de resurser som invandrareleverna utgör.
          </note>
          <note>
            Jag vill bara påminna om att jag i mitt inledningsanförande nämnde
            två problem som hänger ihop med detta, nämligen att en tredjedel
            av dem som i dag undervisar i samhällskunskap saknar utbildning
            för ämnet och att 20 % saknar utbildning i historia. Det är svårt
            att skapa en kulturell medvetenhet och att i skolarbetet kunna
            ge den rätta bilden mellan invandrarbarn och andra barn om man
            saknar denna utbildning.
          </note>
          <note>
            Problemet måste ses som en helhet. Vi kan inte enbart se på antalet
            hemspråkslärare, även om det är nog så viktigt. Regeringen är
            fast besluten om att arbeta med denna fråga. Jag vet också att
            det finns många i regeringskretsen som skulle vilja göra någonting
            litet extra för den finska gruppen, som faktiskt är mycket stor,
            men att de inte vet riktigt hur de skall gå till väga.
          </note>
          <note type="speaker">
            Anf. 21 LIISA RULANDER (kds) replik:
          </note>
          <note>
            Herr talman! Jag vill först till Björn Samuelson säga att jag
            ställer mig gärna bakom det svar som statsrådet Beatrice Ask har
            lämnat genom sin replik.
          </note>
          <note>
            Jag är inte det minsta rädd för att inte också våra önskningar
            kommer att uppfyllas med den nya regeringen. Det handlar om vettig
            resursanvändning med de små medel som finns att förfoga över,
            och så gör det även i dag.
          </note>
          <note>
            Kommunerna har inte alltid använt pengarna rätt.
          </note>
          <note>
            Vi vill höja kvaliteten, inte kvantiteten. Jag är helt övertygad
            om att det finns många olika sätt att gå till väga för att resultatet
            skall bli bra, men det måste finnas en insikt hos alla berörda
            om att det behövs en förändring.
          </note>
          <note>
            Till Claus Zaar vill jag säga att jag är medveten om att Ny Demokrati
            står bakom den åsikt som han har hävdat här i dag. Det oroar mig
            verkligen. Den verklighet som Claus Zaar talade om är den verklighet
            som jag också tog upp. Alla vill inte ha hemspråksundervisning.
            Vad jag och vi kristdemokrater talar om är valfriheten och möjligheten
            att kunna välja att få behålla sitt språk och sin kultur, om man
            upplever det som viktigt.
          </note>
          <note>
            Någon gång söker man ändå sina rötter, och det skall vi inte
            förvägra de ungdomar som kommer hit och har möjlighet att göra
            det. Verkligheten kan se olika ut beroende av hur vi ser på den.
            Men min verklighet ser likadan ut, medan någon annan med en annorlunda
            utgångspunkt inte kan se min verklighet. Det är mycket viktigt
            med valfrihet, även inom detta område.
          </note>
          <note>
            För att markera hur mycket detta med hemspråk och valfrihet betyder
            vill jag säga ytterligare en gång att undervisning på och i invandrarspråk
            i huvudsak inte skall ses som invandrarundervisning utan som kulturundervisning
            för en svensk minoritet. Det borgar för ett gott samarbete på
            arbetsplatser och också ute i världen när vi möts på olika områden.
          </note>
          <note type="speaker">
            Anf. 22 BJÖRN SAMUELSON (v) replik:
          </note>
          <note>
            Herr talman! Vi får väl se framöver, Liisa
          </note>
          <note>
            Rulander, vad denna nedskärning på drygt en kvarts miljard kommer
            att medföra för hemspråksundervisningen. Vi har ännu inte sett
            något resultat.
          </note>
          <note>
            Jag vet inte riktigt vad jag skall säga om Liisa
          </note>
          <note>
            Rulanders replik. Det är lätt att säga ''tulipanaros'', men det
            är svårare att åstadkomma en.
          </note>
          <note type="speaker">
            Anf. 23 CLAUS ZAAR (nyd) replik:
          </note>
          <note>
            Herr talman! Jag hoppas att vi i detta sammanhang får se en valfrihet.
            Det är valfrihet som vi strävar efter. Sedan får man finna olika
            metoder. Det får inte fortsätta på det sätt som beskrivs i den
            rapport som jag hänvisade till. Hela rapporten genomsyras av en
            besk kritik mot den nuvarande invandrarministern.
          </note>
          <note type="speaker">
            Anf. 24 LIISA RULANDER (kds) replik:
          </note>
          <note>
            Herr talman! Till Björn Samuelson vill jag säga --
          </note>
          <note>
            jag var kanske inte tillräckligt tydlig i mitt inlägg --
          </note>
          <note>
            att vi kristdemokrater självfallet kommer att arbeta för att
            de önskemål som jag här i dag har uttalat skall uppfyllas. I dessa
            önskemål har jag naturligtvis mitt parti bakom mig.
          </note>
          <note>
            Också jag har läst den rapport som Claus Zaar talade om. Men
            såvitt jag förstår är det utifrån denna rapport som man har dragit
            ned på anslagen.
          </note>
          <note>
            Man anser att de är tillräckliga, men det finns mycket annat
            som man kan göra för att uppnå en verklig valfrihet.
          </note>
          <note>
            Andre vice talmannen anmälde att Björn
          </note>
          <note>
            Samuelson anhållit att till protokollet få antecknat att han
            inte ägde rätt till ytterligare replik.
          </note>
          <note>
            Övrigt
          </note>
          <note type="speaker">
            Anf. 25 BERIT OSCARSSON (s):
          </note>
          <note>
            Herr talman! Jag tänkte tala om folkbildning och vill passa på
            tillfället att hälsa Beatrice Ask välkommen att handha just sådana
            frågor. Det är min förhoppning att folkbildningsfrågorna kommer
            att stå högt på dagordningen när det gäller både vuxenutbildning
            och demokratifrågor, som ju folkbildningen tangerar.
          </note>
          <note>
            Demokrati och folkbildning är nära förbundna med varandra. Den
            breda medborgerliga bildningen, förmedlad och utvecklad i studiecirklar
            och på folkhögskolor, är grundbulten för vår demokrati.
          </note>
          <note>
            När riksdagen efter andra världskriget beslöt om nya och mera
            förmånliga statsbidrag till folkbildningen var det för att stärka
            demokratin.
          </note>
          <note>
            Hitlers Tyskland var i färskt minne. Sådana rasistiska tendenser
            förekom även i Sverige. Då blev resultatet att man skulle stärka
            folkbildningen.
          </note>
          <note>
            Folkbildningen behövdes som motkraft till de antidemokratiska
            krafter som då fanns.
          </note>
          <note>
            I dag finns det rasistiska tendenser. Vi kan konstatera att gamla
            rasistiska organisationer växer och nya bildas. Nu finns det därför
            anledning att åter stärka folkbildningen på samma sätt som riksdagen
            gjorde 1947.
          </note>
          <note>
            Informationen och kunskapen om samhället och demokratin sprids
            i dag mest via massmedia.
          </note>
          <note>
            Massmedia ger människor information om politiken genom många
            gånger ytliga och glättiga bilder som är inriktade på ett fåtal.
            Gäller det politik får vi oftast se partiledarna. Den lokala mötesplatsen
            blir därför allt viktigare, mötesplatser där balansering, fördjupning
            och breddning av diskussionen kan ske. Det är studiecirkelns naturliga
            och viktiga roll.
          </note>
          <note>
            Det finns också tendenser till en elitistisk demokratisyn. Opinionsbildningen
            med en sådan syn vänder sig till de välutbildade som har arbete
            och bostad och som är friska. De som har fått minst ställs utanför.
            De är inte intressanta, och de syns inte. Det kallar vi ibland
            för tvåtredjedelssamhället. I ett sådant samhälle kan odemokratiska
            rörelser lätt vinna framgång.
          </note>
          <note>
            Demokrati får inte ses enbart som att gå och rösta vart tredje
            år. Demokrati måste genomsyra allt.
          </note>
          <note>
            Människorna måste vara delaktiga i samhällsarbetet också mellan
            valen.
          </note>
          <note>
            Maktutredningen konstaterar att medborgarnas förväntningar på
            inflytande stiger snabbare än det faktiska. Folk känner vanmakt.
          </note>
          <note>
            Det är därför viktigt med levande folkrörelser.
          </note>
          <note>
            Folkrörelserna har betytt och betyder mycket för svensk demokrati.
            En försvagning av aktiviteterna i de ideella folkrörelserna --
            och i de politiska partierna -- innebär en försvagning av vår
            demokrati. Det fria bildningsarbetet har här en stor betydelse
            för att vi skall kunna fördjupa och ge liv och innehåll åt demokratin.
          </note>
          <note>
            Det finns alltjämt stora utbildningsklyftor, som
          </note>
          <note>
            Ingvar Johnsson nyligen talade om. Satsningarna på vuxenutbildningen
            är bra, men det är fortfarande svårt att nå dem som har fått minst.
          </note>
          <note>
            Historien kan lära oss att folkbildningen alltid har betytt mest
            för dem som fått kort utbildning, dem som har låga inkomster eller
            som har dålig tillgång till stimulerande kulturupplevelser. Folkbildning
            betyder helt enkelt ökad rättvisa.
          </note>
          <note>
            Det finns alltså stora uppgifter för folkbildningen även i framtiden.
            Låt mig nämna några områden som folkbildningen måste ta sig an.
          </note>
          <note>
            Det skall ju snart bli en folkomröstning om EG.
          </note>
          <note>
            Vad vet vi egentligen om denna viktiga fråga? Här kan folkbildningsorganisationerna
            bidra till att många människor får kunskap och därmed kan ta ställning
            bättre.
          </note>
          <note>
            Miljön är en annan fråga. Alla måste ställa upp för ett miljövänligt
            samhälle, men var finns grunden för det bredare folkliga engagemanget?
            Dagens specialistagerande måste breddas. Därför behövs folkbildningen.
          </note>
          <note>
            Så skulle jag kunna fortsätta och ta exempel från fler samhällssektorer.
            Låt mig få ta ytterligare ett exempel. Var skapas det förståelse
            för invandrarkulturerna? Vi talar om ett mångkulturellt samhälle,
            men är det så i den meningen att det är levande och alltmänt accepterat?
            Inom studieförbunden förekommer ett ovärderligt arbete för att
            nå detta mål. Av inte minst demokratiskäl måste detta arbete stärkas.
          </note>
          <note>
            Folkbildningen har nyligen fått ett ökat ansvar. Den socialdemokratiska
            regeringen har lagt ut kursen.
          </note>
          <note>
            Nu skall vi hålla fast vid den kursen, men vi skall fundera över
            tempot. Tempot måste ökas för att den tänkta utvecklingen inte
            skall bli upphunnen av en annan, odemokratisk och oönskad. Jag
            är orolig med tanke på moderaternas tidigare agerande när det
            gäller vuxenutbildning och folkbildning. Det är viktigt för demokratin
            och för rättvisan att vi får en stärkt folkbildning.
          </note>
          <note type="speaker">
            Anf. 26 ANNE SÖRENSEN (nyd):
          </note>
          <note>
            Herr talman! Det är min förhoppning att det faktum att kulturen
            hamnar under rubriken övrigt i den här debatten inte är signifikativt
            för riksdagens inställning till kultur.
          </note>
          <note>
            Det talas i regeringsförklaringen om att stödet till ett fritt
            och vitalt kulturliv är angeläget. Då är min fråga: Hur angeläget?
            Visserligen nämns att kulturarvet skall värnas och att den svenska
            kulturen får ökad betydelse när vi närmar oss
          </note>
          <note>
            Europa. Men hur mycket är regering och riksdag beredda att satsa
            på kulturliv under den uppenbara lågkonjunktur som vi befinner
            oss i?
          </note>
          <note>
            I kulturlivet finns gemenskap och upplevelser, underhållning
            och avkoppling, men också allvar och samhällskritisk granskning.
            Det är med en stark kulturell identitet som vi bör möta Europa,
            ett
          </note>
          <note>
            Europa där man på de flesta håll har insett att 90-
          </note>
          <note>
            talet tillhör kulturen och satsar därefter.
          </note>
          <note>
            Det borde därför vara på sin plats att snarast se över både fördelningspolitiken
            och de stora belopp som i dag ligger bundna i tjänster, lokaler
            och till viss del onödiga omkostnader. Transferering och onödig
            byråkrati bör undvikas och skattemedel i största möjliga utsträckning
            gå direkt till mottagaren.
          </note>
          <note>
            Staten måste också tillsammans med de olika kulturinstitutionerna
            sträva efter ett effektivt utnyttjande av resurserna i förhållande
            till utsatta mål. Det är angeläget att i större utsträckning anpassa
            kulturutbudet till vad som efterfrågas. Gör marknadsundersökningar
            om publikens förväntningar beträffande kulturutbudet.
          </note>
          <note>
            Det är också dags att avpolitisera kulturlivet i
          </note>
          <note>
            Sverige.
          </note>
          <note>
            En av kulturpolitikens viktigaste uppgifter är att stödja det
            som har värde men inte kan komma till stånd på marknadens villkor.
            Därför bör staten, som hittills, sörja för basresurserna i de
            statliga kulturinstitutionerna, men enskilda och näringslivet
            bör i större utsträckning uppmuntras att stödja kulturlivet, genom
            inrättande av fonder, direkta bidrag eller sponsring. Regler för
            sådana initiativ bör därför ses över, inte minst för mecenatskap.
            Om det vore tillåtet att göra avdrag för välgörenhet är jag övertygad
            om att många privata initiativ skulle tas. Det är genom samspel
            mellan ideellt arbete, den kommersiella marknaden och statliga
            eller regionala insatser som vi kan garantera kulturpolitisk mångfald
            och frihet.
          </note>
          <note>
            Från Ny Demokratis sida är vi naturligtvis införstådda med att
            det inte finns några dolda kassareserver att ösa ur när det blir
            tal om ökade anslag till kultur och folkbildning. Men jag vill
            samtidigt påpeka att de kostnader som kulturen utgör är försvinnande
            små i den totala statsbudgeten. Det är alldeles för enkelt att
            hänvisa till att det statsfinansiella läget inte medger ytterligare
            utgiftsökningar. Varför inte ge kulturen ett dubbelt anslag och
            börja tala om kultur som en tillväxtfaktor och investering, i
            både livskvalitet och statskassa. Halvmesyrer eller snålhet skapar
            nämligen aldrig resultat eller kreativitet. Det måste visas en
            tydlig vilja från regering och riksdag mot
          </note>
          <note>
            Kultursverige och det svenska folket att kulturen har en vital
            betydelse i vårt samhälle.
          </note>
          <note>
            Det handlar om att från statsmakten inleda en omfattande dialog
            med kulturlivet och uppmana till en större uppslutning kring kulturen
            över hela landet, inte minst för att uppmuntra kulturinstitutionerna
            att mer effektivt tävla om uppmärksamhet och göra de regionala
            satsningarna framgångsrika och, sist men inte minst, tillsammans
            med lämpliga samarbetspartner utnyttja den ekonomiska potential
            som kulturen har.
          </note>
          <note>
            Det finns i Europa ett flertal exempel där ansenliga ekonomiska
            satsningar på kultur har visat sig medföra regionalpolitisk tillväxt,
            inte minst för näringslivet på plats. I Frankrike och Tyskland
            har t.ex. en satsad franc eller D-mark givit mer än det dubbla
            tillbaka, främst i form av skatter. Det har också bidragit till
            minskad arbetslöshet och en ökad turistnäring. Kultur skall självfallet
            ha ett egenvärde, men det kan knappast vara fel om subventioner
            förvandlas till lönsamma investeringar, som dessutom, ursäkta
            ordvalet i kultursammanhang, kan medföra dynamiska effekter. En
            välmående kultursektor medför nämligen, precis som en blomstrande
            turistnäring skulle göra, ett stort antal arbetstillfällen, inte
            bara för konstnärer och andra kulturarbetare. Och
          </note>
          <note>
            Sverige har en stor potential för kulturpolitiska satsningar.
          </note>
          <note>
            Det är viktigt att den fria etableringsrätten för radio och TV
            snarast kommer till stånd. Den är en självklar rättighet i ett
            demokratiskt samhälle, men det är också en viktig och nödvändig
            faktor för spridning av kulturutbudet som i dag hindras av monopolets
            styrning, begränsade resurser och komplicerade regelverk.
          </note>
          <note>
            Jag har här och nu ingen grund att kritisera Birgit
          </note>
          <note>
            Friggebo som kulturminister, som dessutom inte är närvarande,
            men det hade känts mer betryggande om kulturen hade fått en renodlad
            minister på heltid.
          </note>
          <note>
            Den västtyske kulturforskaren Andreas Wiesand ställde för en
            tid sedan en mycket intressant och logisk fråga, som jag nu ställer
            till kulturministern:
          </note>
          <note>
            Måste först ekonomin fungera för att kulturen skall fungera,
            kan det inte många gånger vara tvärtom?
          </note>
          <note>
            Låt oss värna om ett fritt och levande kulturliv, inte bara i
            ord utan också i handling. Låt oss stärka vår kulturprofil i det
            gränslösa Europa som vi är på väg mot.
          </note>
          <note>
            Anf. 27 DAN ERIKSSON i Stockholm
          </note>
          <note>
            (nyd):
          </note>
          <note>
            Herr talman! Hur framtidens bostadsmarknad skall bringas att
            motsvara rimliga krav på valfrihet och rättvis fördelning är ett
            av de svåraste politiska problemen som vi står inför. Det är därför
            anmärkningsvärt att det inte har gjorts fler inlägg än mitt om
            bostadspolitiken i den allmänpolitiska debatten.
          </note>
          <note>
            Ungdomar och andra som står utan bostad kan inte betrakta detta
            faktum som annat än ett hån.
          </note>
          <note>
            Statsrådsplatserna gapar tomma i dag, och min vädjan blir: Skärp
            er nu politiker. Det är sådant här som skapar politikerförakt.
            Till min stora glädje har jag i alla fall noterat att 27 talare
            hade anmält sig för att tala om sociala frågor. Det är föredömligt,
            och jag önskar att det hade varit några fler här, eftersom det
            inte är särskilt mycket politisk debatt över denna fråga.
          </note>
          <note>
            Att tala bostadspolitik under några minuter är som att sammanfatta
            bibeln på några rader. Jag skall i alla fall belysa något.
          </note>
          <note>
            Den svenska bostadspolitiken har körts in i en återvändsgränd,
            och vi måste sätta de bästa krafter vi har på att lösa problemen.
            Det kommer att bli mödosamt, och det kommer att ta tid. Men om
            man inte börjar nu kommer problemen att bli ännu större och omställningen
            ännu mer smärtsam.
          </note>
          <note>
            Fakta som vi inte länge kan soppa under mattan är:
          </note>
          <note>
            -- att det finns en omfattande svart börs på hyresrätter,
          </note>
          <note>
            -- att folk hamstrar lägenheter medan andra, t.ex.
          </note>
          <note>
            ungdomar, står utan,
          </note>
          <note>
            -- att bostadsköerna är långa samtidigt som lägenheter står tomma
            och
          </note>
          <note>
            -- att våra ungdomar är praktiskt taget utestängda från bostadsmarknaden
            i centralorterna.
          </note>
          <note>
            I valrörelsen var jag ute på många gymnasieskolor och talade
            då om bl.a. ungdom och bostäder. Jag ställde ofta frågan hur många
            som är nöjda med dagens bostadspolitik. Av ca 5 000 ungdomar som
            jag då mötte var det en som var nöjd.
          </note>
          <note>
            Även om det är tragiskt är det inte speciellt konstigt. I Stockholm
            med flera centralorter är ungdomar praktiskt taget utestängda
            från bostadsmarknaden. I den mån de över huvud taget kan få en
            egen bostad är det nybyggda lägenheter i förort som står till
            förfogande. Dessa är som bekant de dyraste och kostar ofta dubbelt
            så mycket i hyra jämfört med liknande äldre, centralt belägna
            och därmed mer attraktiva lägenheter. Detta är ett ytterligare
            slag i ansiktet på ungdomen som ju är allas vår framtid. Det finns
            inga enkla lösningar inom bostadspolitiken, det skall jag villigt
            erkänna, men vi som är folkvalda måste ta itu med problemen.
          </note>
          <note>
            När man ser tillbaka på de s.k. borgerliga åren är det inte många
            bostadspolitiska åtgärder man kommer ihåg. En sak kommer dock
            alla ihåg, friggeboden. Jag hade hoppats att här få se den person
            som var upphovet till den, dvs. Birgit
          </note>
          <note>
            Friggebo. Men vad blev det mer? Såvitt jag kommer ihåg rådde
            det närmast total handlingsförlamning på bostadsdepartementet
            under dessa år.
          </note>
          <note>
            Jag räknar nu med att regeringen till att börja med kommer med
            förslag om:
          </note>
          <note>
            -- avreglering,
          </note>
          <note>
            -- skärpning av konkurrenslagstiftningen,
          </note>
          <note>
            -- avskaffande av flyttskatten,
          </note>
          <note>
            -- sänkning av löneskatter och moms,
          </note>
          <note>
            -- byggande av äldrebostäder och ålderdomshem,
          </note>
          <note>
            -- införande av bospande, där man åtminstone slipper skatta för
            inflation, och
          </note>
          <note>
            -- en riktig ungdomssatsning värd namnet, det är ungdomarna nu
            värda.
          </note>
          <note>
            Om vi ser i backspegeln vet ju alla hur mycket byggpriserna och
            priserna på byggmateriel har stigit. På byggmateriel är det i
            dag rena boutiquepriser. Vi måste på allvar ta upp kampen mot
            de monopolliknande situationer som ofta råder och se till att
            konkurrenslagstiftningen blir sådan att det blir verklig konkurrens.
          </note>
          <note>
            De senaste veckorna har jag fått flera samtal från oroliga småföretagare
            i bygg- och byggmaterielbranschen. De har märkt att den höjda
            byggmomsen har fått den svarta sektorn att omsätta alltmer. En
            byggare som ringde mig i förra veckan uppgav att han nu inte kunde
            få jobb om det inte var utan kvitto. Han upplevde också konkurrensen
            från arbetslösa byggare som extraknäcker svart som ett stort problem.
          </note>
          <note>
            Skatteuttaget har blivit för högt. Det här kan vi inte blunda
            för. Det är verkligheten.
          </note>
          <note>
            En annan sak som måste ses över är det offentliga fastighetsinnehavet.
            Innehav och lokalbehov bör snarast inventeras av kompetenta människor.
            Här finns oerhört mycket att göra.
          </note>
          <note>
            Konkurrensriktig upphandling är i dag oftast ett okänt begrepp
            inte minst inom den offentliga sektorn. I stället gör man s.k.
          </note>
          <note>
            förtroendeupphandlingar eller handlar på totalentreprenad, där
            konsulten är anställd av byggföretaget. Vem som tjänar på det
            är inte svårt att räkna ut. Här finns mycket mera att spara än
            vad man tror.
          </note>
          <note>
            Fastighetsinvesteringarna i samhället är så stora att även små
            procentuella besparingar blir betydande belopp. Här rör det sig
            faktiskt om miljarder att spara. Ja, jag sade miljarder. Och det
            borde i alla fall vara attraktivt för politiker.
          </note>
          <note>
            (Applåder)
          </note>
          <note>
            Den allmänpolitiska debatten var härmed avslutad
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1991/92:30 till socialförsäkringsutskottet
          </note>
          <note>
            Motionerna
          </note>
          <note>
            1991/92:Ub1 till utbildningsutskottet
          </note>
          <note>
            1991/92:K2 till konstitutionsutskottet
          </note>
          <note>
            5 § Meddelande om kompletteringsval till vissa utskott
          </note>
          <note>
            Andre vice talmannen meddelade
          </note>
          <note>
            dels att folkpartiet liberalernas riksdagsgrupp på grund av uppkomna
            vakanser som nya suppleanter efter Sören Norrby anmält Karl-Göran
            Biörsmark i justitieutskottet och Lennart Fremling i jordbruksutskottet,
          </note>
          <note>
            dels att folkpartiet liberalernas riksdagsgrupp som suppleant
            i justitieutskottet under Karl-Göran
          </note>
          <note>
            Biörsmarks ledighet anmält hans ersättare Lola
          </note>
          <note>
            Björkquist,
          </note>
          <note>
            dels att moderata samlingspartiets riksdagsgrupp som suppleant
            i socialförsäkringsutskottet under
          </note>
          <note>
            Margit Gennsers ledighet anmält hennes ersättare
          </note>
          <note>
            Inge Garstedt.
          </note>
          <note>
            Andre vice talmannen förklarade utsedda till
          </note>
          <note>
            suppleanter i justitieutskottet
          </note>
          <note>
            Karl-Göran Biörsmark (fp)
          </note>
          <note>
            Lola Björkquist (fp)
          </note>
          <note>
            suppleant i socialförsäkringsutskottet
          </note>
          <note>
            Inge Garstedt (m)
          </note>
          <note>
            suppleant i jordbruksutskottet
          </note>
          <note>
            Lennart Fremling (fp)
          </note>
          <note>
            6 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 17 oktober
          </note>
          <note type="speaker">
            1991/92:15 av Oskar Lindkvist (s) till bostadsministern om avskaffandet
            av bostadsdepartementet:
          </note>
          <note>
            I samband med att statsministern i riksdagen den 4
          </note>
          <note>
            oktober 1991 anmälde de statsråd som skulle ingå i regeringen
            anförde han bl.a. att bostadsdepartementet skulle upphöra. Vid
            en efterföljande presskonferens omtalade han att bostadsbidragsfrågor
            skulle handläggas i socialdepartementet.
          </note>
          <note>
            Vi har senare fått veta att finansdepartementet skall tilldelas
            ansvaret för bostadsfinansieringen.
          </note>
          <note>
            Frågor om plan- och bygglagen samt naturresurslagen kommer att
            handläggas i miljödepartementet, medan vissa byggfrågor troligen
            kommer att tillföras det kommande näringsdepartementet. Även justitiedepartementet
            får en del av de frågor som bostadsdepartementet nu har ansvaret
            för. Man har därmed lyckats omintetgöra det värde som onekligen
            ligger i att ha en sammanhållen behandling i regeringens kansli
            av frågor om bostadsfinansiering, hyresfrågor, fastighetsrättslig
            lagstiftning samt plan- och byggfrågor.
          </note>
          <note>
            Att den nya regeringen inte är särskilt intresserad av de boende
            och av frågor som hänger samman med boendet fick vi klart för
            oss under valrörelsen.
          </note>
          <note>
            Under denna stod dessa viktiga frågor -- och inte minst bostadsfinansieringen
            -- i fokus.
          </note>
          <note>
            Diskussionen om marknadshyror eller inte var infekterad, inte
            minst på grund av de oklara och inte sällan motstridiga besked
            som lämnades av företrädare för moderata samlingspartiet och folkpartiet.
          </note>
          <note>
            Nu ser vi med vilken brist på respekt för de boende och bostadsmarknaden
            som den nya regeringen tänker angripa de viktiga boendefrågorna.
            Inte ens ett eget departement anses dessa frågor vara värda.
          </note>
          <note>
            Frågorna om bostadsfinansieringen kommer att handläggas i finansdepartementet
            av den biträdande finansministern. Denne skall alltså förutom
            de omfattande och komplicerade skattefrågorna också sätta sig
            in i finansieringsfrågorna avseende bostadsbyggandet.
          </note>
          <note>
            Uppdraget att ''avveckla'' både bostadsdepartementet och det
            av riksdagen beslutade räntelånesystemet för bostadsfinansieringen
            har dock givits åt statsrådet
          </note>
          <note>
            Friggebo, som efter sina uttalanden i valrörelsen inte verkar
            ha mycket till övers vare sig för bostadsdepartementet eller länsbostadsnämnderna.
          </note>
          <note>
            Med en sådan inställning är naturligtvis Birgit
          </note>
          <note>
            Friggebo den rätta att dela upp departementet. Om det nu är regeringens
            avsikt att lämna de boende i sticket och avrusta bostadssektorn
            borde det väl vara en utgångspunkt, att man först förelägger riksdagen
            ett förslag om hur finansieringen av bostadsbyggandet skall utformas
            och därefter skapar den administration som man anser erforderlig
            för uppgiften; nu gör man tvärtom.
          </note>
          <note>
            Att riksdagen under förra riksmötet beslutat att räntelån skall
            införas -- ett beslut som regeringen anser bör rivas upp -- är
            en sakfråga som får diskuteras i annat sammanhang. Här kan bara
            konstateras att de boende då kommer att få vidkännas stora ökningar
            av sina boendekostnader.
          </note>
          <note>
            Jag vill med hänvisning till det ovan anförda fråga statsministern:
          </note>
          <note>
            Vilka motiv ligger bakom förslaget att avveckla bostadsdepartementet?
          </note>
          <note>
            7 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 17 oktober
          </note>
          <note>
            1991/92:39 av Bengt Rosén (fp) till jordbruksministern om prisregleringsavgiften
            på handelsgödsel m.m.:
          </note>
          <note>
            Hösten 1990 medgav den socialdemokratiska regeringen att jordbruksnämnden
            fick höja prisregleringsavgiften på handelsgödsel och bekämpningsmedel
            med 30 % för att finansiera en del av merkostnaden för rekordskörden
            av spannmål 1990. Eftersom en stor del av skörden måste exporteras
            till mycket låga världsmarknadspriser räknade dåvarande regeringen
            med att höjningen skulle ligga kvar under flera år.
          </note>
          <note>
            Efter regeringsskiftet spekuleras det bland handel och lantbrukare
            om en snabbare återgång till tidigare avgiftsuttag. Det har lett
            till att försäljningen av handelsgödsel och bekämpningsmedel f.n.
            är mycket ringa vilket i sin tur gett industri och transportföretag
            sysselsättningsproblem.
          </note>
          <note>
            Det är därför önskvärt att jordbruksministern ger besked om huruvida
            regeringen planerar att förändra nämnda prisregleringsavgifter
            och när i så fall förändring kommer att ske.
          </note>
          <note type="speaker">
            1991/92:40 av Ingrid Hemmingsson (m) till arbetsmarknadsministern
            om förslaget om sänkta arbetsgivaravgifter:
          </note>
          <note>
            I regeringsförklaringen står att den sänkning av löneskatterna
            i större delen av Norrlands inland, som kommer att föreslås, ger
            nya möjligheter för turismen i den svenska fjällvärlden.
          </note>
          <note>
            Jämtlands län är det enda län som helt ligger i inlandet och
            fjällvärlden. I dag tillhör tre av länets kommuner stödområde
            2, som ej omfattas av den aviserade nedsättningen av arbetsgivaravgiften.
          </note>
          <note>
            Det gäller Åre, Bräcke och Östersunds kommuner.
          </note>
          <note>
            Den rimliga tolkningen av regeringsförklaringen bör vara att
            arbetsgivaravgiftsnedsättningen även skall gälla i dessa kommuner.
          </note>
          <note>
            Avser arbetsmarknadsministern att utforma förslaget om sänkt
            arbetsgivaravgift så att det även omfattar Åre, Bräcke och Östersunds
            kommuner?
          </note>
          <note type="speaker">
            1991/92:41 av Mikael Odenberg (m) till försvarsministern om lokaliseringen
            av helikopterverksamheten vid marinkommando ost:
          </note>
          <note>
            Regeringen fattade den 7 december 1989 beslut om försvarets mark
            och byggnader i
          </note>
          <note>
            Stockholmsområdet. Härvid beslöts att stabs- och helikopterverksamheten
            vid ostkustens marinkommando (MKO), kustbevakningens regionledning
            ost och delar av värnpliktsverket
          </note>
          <note>
            (VPV) skall lokaliseras till Tullinge.
          </note>
          <note>
            Investeringarna vid Tullinge har uppskattats till nära 850 milj.kr.,
            varav kostnaderna för den marina verksamheten är ca 670 Mkr. Huvuddelen
            av dessa medel finns inte tillgängliga inom försvarsmaktens ram.
          </note>
          <note>
            Överbefälhavaren har såväl 1990 som 1991
          </note>
          <note>
            hemställt att regeringen skall ompröva
          </note>
          <note>
            Tullingebeslutet och i stället inrikta planeringen mot en lokalisering
            av MKO till Muskö/Berga.
          </note>
          <note>
            Har försvarsministern för avsikt att inom kort ta upp frågan
            om MKOs lokalisering till förnyad prövning?
          </note>
          <note>
            den 18 oktober
          </note>
          <note>
            1991/92:42 av Björn Samuelson (v) till kommunikationsministern
            om järnvägstrafiken
          </note>
          <note>
            Stockholm--Oslo:
          </note>
          <note>
            Järnvägen Stockholm--Oslo går i dag via Karlstad,
          </note>
          <note>
            Kil, Arvika och Charlottenberg på den svenska sidan. Sträckningen
            är en livsnerv för dessa orter på svensk sida liksom den är för
            t.ex. Kongsvinger på norsk sida.
          </note>
          <note>
            Av och till har farhågor rests för att trafiken mellan huvudstäderna
            skulle komma att ta en annan sträckning. Som grund för dessa farhågor
            ligger bl.a. den dåliga banstandarden mellan Kil och
          </note>
          <note>
            Charlottenberg.
          </note>
          <note>
            Dagens bansträckning är av stor betydelse för den framtida utvecklingen
            i Västvärmland och
          </note>
          <note>
            Kongsvingerregionen.
          </note>
          <note>
            Jag vill därför fråga kommunikationsministern:
          </note>
          <note>
            Ämnar regeringen ta initiativ för att tågtrafiken
          </note>
          <note>
            Stockholm--Oslo också i framtiden skall gå via
          </note>
          <note>
            Karlstad, Kil, Arvika, Charlottenberg och
          </note>
          <note>
            Kongsvinger?
          </note>
          <note type="speaker">
            1991/92:43 av Rolf L Nilson (v) till industriministern om en
            konferens om kärnkraften kring Östersjön:
          </note>
          <note>
            Jag har tidigare i samband med avslöjandet av den urusla säkerheten
            på kärnkraftverket Greifswald krävt att regeringen tar initiativ
            till en konferens om kärnkraft kring Östersjön. Tyvärr fick jag
            inget positivt svar på en sådan begäran. Sedan dess har situationen
            i Greifswald ändrats i positiv riktning men tyvärr återstår ännu
            en lång väg för att få området kring Östersjön kärnkraftsfritt.
          </note>
          <note>
            Kärnkraftverket Ignalina har besvärande brister och nya problem
            har uppstått vid Tjernobyl.
          </note>
          <note>
            Danskarna är fortfarande djupt oroade över
          </note>
          <note>
            Barsebäcksverkets position.
          </note>
          <note>
            Jag vill därför fråga industriministern:
          </note>
          <note>
            Kommer den nya regeringen att ta initiativ till en konferens
            om kärnkraften med representation från våra grannar kring Östersjön?
          </note>
          <note>
            1991/92:44 av Rolf L Nilson (v) till industriministern om biogasproduktionen
            vid
          </note>
          <note>
            Studsvik:
          </note>
          <note>
            Försöksanläggningen för biomassa vid Studsvik hotas av nedläggning
            om Vattenfall inte kan hitta nya intressenter. Vattenfall vill,
            trots att man sagt sig lägga ner en miljard på biobränslen, inte
            satsa på fortsatt forskning vid försöksanläggningen. Det här är
            först och främst en anläggning där man forskar fram möjligheterna
            för småskaliga och nära anläggningar för biomassa. Vattenfall
            vill nu satsa sina pengar på storskaliga anläggningar.
          </note>
          <note>
            En av de stora fördelarna med biobränslen är deras möjlighet
            till produktion av biogas i småskaliga anläggningar i hela landet.
          </note>
          <note>
            Jag vill därför fråga industriministern:
          </note>
          <note>
            Tänker industriministern vidta några åtgärder för att värna om
            denna viktiga försöksanläggning för biogasproduktion vid Studsvik?
          </note>
          <note type="speaker">
            1991/92:45 av Björn Samuelson (v) till utbildningsministern om
            avgiften för högskolestudier:
          </note>
          <note>
            Högskoleutbildningen i Sverige har under modern tid varit avgiftsfri.
            En bred politisk majoritet har garanterat detta. Vänsterpartiet
            är en del av denna majoritet, bl.a. utifrån vår uppfattning att
            avgiftsbeläggning av högskolan skulle öka den redan stora sociala
            snedrekryteringen.
          </note>
          <note>
            På senare tid har röster höjts för att införa terminsavgifter
            vid högskolestudier.
          </note>
          <note>
            Jag vill därför fråga utbildningsministern:
          </note>
          <note>
            Ämnar regeringen att under alla förhållanden verka mot införande
            av avgifter för högskolestudier?
          </note>
          <note>
            1991/92:46 av Knut Wachtmeister (m) till justitieministern om
            valkretsindelningen i
          </note>
          <note>
            Malmöhus län:
          </note>
          <note>
            Avser justitieministern undersöka möjligheterna till en bred
            politisk lösning för att få en ändring i valkretsindelningen i
            Malmöhus län i enlighet med tidigare utredningsförslag?
          </note>
          <note>
            1991/92:47 av Lena Öhrsvik (s) till jordbruksministern om stöd
            till betodlare m.fl:
          </note>
          <note>
            Sockerbolaget avser att lägga ner sockerbruket i
          </note>
          <note>
            Mörbylånga redan efter årets betkampanj. Man har i det sammanhanget
            träffat en överenskommelse med betodlare och anställda om vissa
            ersättningar och stödåtgärder under 1992.
          </note>
          <note>
            Frågan har uppkommit om det statliga stödet kan användas på detta
            sätt eller om det enbart kan gälla fortsatt drift.
          </note>
          <note>
            Avser regeringen att begränsa möjligheten att utnyttja det statliga
            stödet på det sätt som föreslagits?
          </note>
          <note type="speaker">
            1991/92:48 av Tom Heyman (m) till försvarsministern om Tullingebasen:
          </note>
          <note>
            Avser regeringen att ompröva beslutet om en stor investering
            i en flygbas på Tullinge?
          </note>
          <note type="speaker">
            1991/92:49 av Ingrid Hemmingsson (m) till arbetsmarknadsministern
            om turismen och nedsättningen av arbetsgivaravgiften:
          </note>
          <note>
            Inom stödområde 1 reduceras arbetsgivaravgiften med 10 % under
            ett antal år. Det är endast vissa näringsverksamheter som omfattas
            av denna nedsättning. Detta medför en betydande konkurrenssnedvridning
            inom t.ex. turismen.
          </note>
          <note>
            Inom samma turistort kan vissa turistföretag få nedsättning av
            arbetsgivaravgiften medan andra inte får det beroende på vilka
            verksamheter som kombineras. Liftar med camping får reducerad
            avgift, medan en liftägare som enbart har servering inte blir
            delaktig av avgiftsnedsättningen.
          </note>
          <note>
            Innebär regeringsförklaringen att all privat näringsverksamhet
            får samma nedsättning av arbetsgivaravgiften?
          </note>
          <note type="speaker">
            1991/92:50 av Kent Carlsson (s) till bostadsministern om ungdomsbostadsstödet:
          </note>
          <note>
            Enligt uppgifter i massmedia avser regeringen lägga fram förslag
            om avskaffande av ungdomsbostadsbidraget och det speciella ungdomsbostadsstödet.
          </note>
          <note>
            För många ungdomar med mycket låga inkomster har ungdomsbostadsbidraget
            gjort det ekonomiskt möjligt att efterfråga en egen bostad.
          </note>
          <note>
            Ungdomsbostadsstödet har stimulerat kommunerna att bygga nya
            bostäder för ungdomar, men också att via den ordinarie bostadsförmedlingsverksamheten
            ge ungdomar ökade möjligheter till en s.k. förstabostad. För ungdomar
            med begränsade kontakter på bostadsmarknaden eller utan eget kapital
            för bostadsköp har detta gjort det lättare att kunna skaffa sig
            en egen bostad.
          </note>
          <note>
            Min fråga till bostadsministern är:
          </note>
          <note>
            Tänker regeringen lägga fram förslag om att ta bort de bostadsstöd
            som gör det lättare för ungdomar med svag ställning på bostadsmarknaden
            att skaffa sig egen bostad?
          </note>
          <note type="speaker">
            1991/92:51 av Kent Carlsson (s) till miljöministern om återfyllningsbara
            PET-flaskor:
          </note>
          <note>
            Den 1 juli i år trädde riksdagens beslut om införande av en gemensam
            återfyllningsbar PET-
          </note>
          <note>
            flaska för drycker i kraft. Beslutet var resultatet av en lång
            och intensiv miljödebatt.
          </note>
          <note>
            Läskedryckstillverkarna Coca-Cola och Pepsi Cola har hos regeringen
            begärt att få frångå systemet med en för branschen gemensam retur-PET-flaska.
          </note>
          <note>
            Företagen vill i stället ha egna återfyllningsbara profilflaskor.
          </note>
          <note>
            Ett tillmötesgående av företagens krav skulle i realiteten innebära
            att retur-PET-systemet slås sönder. Sannolikt skulle fler dryckestillverkare
            efter ett ja till Coca-Colas och Pepsi Colas krav också begära
            att få använda egna profilflaskor.
          </note>
          <note>
            Transporterna av använda flaskor skulle därigenom drastiskt öka
            eftersom profilflaskorna i de flesta fall inte kan återfyllas
            på det lokala bryggeriet utan måste skickas till ett bestämt bryggeri.
            Flera olika flasktyper skulle dessutom försvåra den praktiska
            hanteringen i butiker och transportled.
          </note>
          <note>
            Jag vill därför fråga miljöministern:
          </note>
          <note>
            Kommer regeringen att ge Coca-Cola och Pepsi
          </note>
          <note>
            Cola dispens från kravet på en för bryggeribranschen gemensam
            återfyllningsbar
          </note>
          <note>
            PET-flaska?
          </note>
          <note type="speaker">
            1991/92:52 av Olle Schmidt (fp) till arbetsmarknadsministern
            om arbetslösheten bland akademiker:
          </note>
          <note>
            Arbetslösheten i Sverige ökar nu alltmer, också bland akademikergrupper
            som arkitekter, civilingenjörer och ekonomer.
          </note>
          <note>
            Med anledning av detta vill jag fråga arbetsmarknadsministern:
          </note>
          <note>
            Vad avser regeringen göra för att minska den ökande arbetslösheten
            bland akademiker?
          </note>
          <note type="speaker">
            1991/92:53 av Ylva Annerstedt (fp) till miljöministern om det
            nordiska samarbetet:
          </note>
          <note>
            Nordiska ministerrådets förslag till budget för det nordiska
            samarbetet för 1992 innehåller en lång rad nedskärningar. Detta
            gäller speciellt på de ekonomiska samarbetsområdena och de områden
            som skulle medverka till att handelshinder mellan de nordiska
            länderna avlägsnas.
          </note>
          <note>
            Nordiska ministerrådet går i rakt motsatt riktning mot de tydliga
            signaler för ett ökat nordiskt samarbete som den nya svenska regeringen
            uttalat.
          </note>
          <note>
            Med anledning av detta vill jag fråga statsrådet:
          </note>
          <note>
            Vilka initiativ avser samarbetsministern att ta för att dels
            öka de svenska insatserna för det nordiska samarbetet, dels påverka
            de övriga länderna att prioritera detta samarbete högre?
          </note>
          <note type="speaker">
            1991/92:54 av Marianne Andersson (c) till arbetsmarknadsministern
            om folkhögskolorna och det kommande sysselsättningspaketet:
          </note>
          <note>
            Arbetsmarknadsministern har uttalat att utbildning kommer att
            utgöra en stor del av regeringens kommande sysselsättningspaket.
            Det gäller såväl inom högskolor, gymnasier och komvux som inom
            arbetsmarknadsutbildning. Däremot nämns inte folkhögskolorna som
            en resurs i sammanhanget trots att de har stora möjligheter att
            höja utbildningsnivån och att lindra arbetslöshetens effekter.
            Ett exempel är Dalslands folkhögskola där extra resurser skulle
            betyda mycket i ett svårt läge.
          </note>
          <note>
            Jag vill därför fråga:
          </note>
          <note>
            Avser regeringen att även ge möjligheter att fördela extra resurser
            till folkhögskolorna i det kommande sysselsättningspaketet?
          </note>
          <note>
            8 § Kammaren åtskildes kl. 10.50.
          </note>
          <note>
            Förhandlingarna leddes av andre vice talmannen.
          </note>
        </div>
      </body>
    </text>
  </TEI>
</teiCorpus>
