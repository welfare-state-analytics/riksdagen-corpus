<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--93</head>
          <docDate when="1992-04-07 00:00:00">1992-04-07 00:00:00</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 1 april.
          </note>
          <note>
            2 § Ledighet
          </note>
          <note>
            Sonja Rembo (m) hade ansökt om fortsatt sjukledighet under tiden
            den 11--24 april.
          </note>
          <note>
            Kammaren biföll denna ansökan.
          </note>
          <note>
            Anita Sidén (m) skulle även i fortsättningen att tjänstgöra som
            ersättare för Sonja Rembo.
          </note>
          <note>
            3 § Meddelande om svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1991/92:125
          </note>
          <note>
            Till riksdagen
          </note>
          <note>
            Med hänvisning till riksdagsordningens 6 kap. 1 §
          </note>
          <note>
            får jag meddela att jag på grund av utrikes resa inte haft möjlighet
            att besvara Peeter Lukseps interpellation nr 125 om handläggningstiderna
            vid
          </note>
          <note>
            BITS inom föreskriven tid.
          </note>
          <note>
            Interpellationen kommer att besvaras den 27 april
          </note>
          <note>
            1992.
          </note>
          <note>
            Stockholm den 1 april 1992
          </note>
          <note>
            Alf Svensson
          </note>
          <note>
            Interpellation 1991/92:160
          </note>
          <note>
            Fru talman! Jag vill anmäla att Hans Göran Francks interpellation
            1991/92:160 om
          </note>
          <note>
            Europarådskommitténs rapport om svensk kriminalvård m.m. inte
            kommer att besvaras inom föreskriven tid på grund av interpellantens
            förhinder att ta emot svaret. Jag har kommit överens med Hans
            Göran Franck om att besvara denna interpellation den 4 maj 1992.
          </note>
          <note>
            Gun Hellsvik
          </note>
          <note>
            4 § Svar på fråga 1991/92:624 om EG och det svenska snuset
          </note>
          <note type="speaker">
            Anf. 1 Statsrådet ULF DINKELSPIEL (m):
          </note>
          <note>
            Fru talman! Anita Modin har frågat mig om regeringen avser att
            fullfölja det uppdrag som riksdagen gav förra året om att regeringen
            skulle med kraft verka för att EG skall avstå från att genomföra
            förslaget om saluförbud i EG för visst snus.
          </note>
          <note>
            Regeringen har genom en rad åtgärder verkat för att få gehör
            i EG för riksdagens ståndpunkt. Täta kontakter har ägt rum med
            EG-kommissionen, som tagit initiativet till förslaget om förbud.
          </note>
          <note>
            Samtliga ambassader i EG:s medlemsstater har instruerats att
            uttrycka regeringens oro över det handelshinder som skapas om
            förslaget antas.
          </note>
          <note>
            Saluförbudets diskriminerande verkan mot Sverige har påtalats.
            Jag har också tagit upp snusfrågan när jag träffat företrädare
            för EG-kommissionen, medlemsstaterna och Europa-parlamentet.
          </note>
          <note>
            De svenska ansträngningarna har påverkat debatten i EG, men vi
            kan dess värre ännu inte registrera något genombrott.
          </note>
          <note>
            I det förslag som EG:s hälsoministrar enades om i november 1991
            anges i inledningsavsnittet att förbudet inte skall drabba de
            s.k. traditionella tobaksprodukter som används i munnen. Denna
            skrivning, som möjligen kan sägas avse bl.a. det svenska snuset,
            återspeglas dock inte särskilt klart i definitionen av vilka tobaksprodukter
            som skall omfattas av förbudet. EG-parlamentet föreslog ett förtydligande
            av direktivförslaget på denna punkt.
          </note>
          <note>
            Ett förslag i EG-parlamentet om att undanta produkter av traditionell
            europeisk typ som skulle ha tillgodosett det svenska intresset
            uppnådde dock inte formellt erfoderligt antal röster, utan föll
            med knapp marginal när ärendet behandlades den 11
          </note>
          <note>
            mars.
          </note>
          <note>
            EG:s råd väntas fatta beslut i ärendet den 15 maj.
          </note>
          <note>
            Med anledning av främst de uttalanden som gjordes i samband med
            parlamentsdebatten arbetar vi nu på att söka få klarhet i om EG-kommissionen
            kommer att förändra sitt förslag vad gäller möjligt undantag för
            traditionella produkter eller om den skrivning som finns i direktivförslaget
            kan anses undanta det svenska snuset. Om ingen av dessa båda vägar
            ger tillfredsställande lösningar för svensk del får frågan tas
            upp inom ramen för förhandlingarna om EES-avtalets fortsatta utbyggnad
            och senare i medlemskapsförhandlingarna.
          </note>
          <note>
            Fru talman! Regeringen avser därmed med kraft verka för att det
            svenska snuset, som är en produkt med gamla anor, inte skall omfattas
            av ett eventuellt då genomfört förbud mot denna typ av produkter.
          </note>
          <note type="speaker">
            Anf. 2 ANITA MODIN (s):
          </note>
          <note>
            Fru talman! Jag ber att få tacka statsrådet för svaret. Jag är
            mycket tillfredsställd med innehållet i svaret och med vad som
            hittills har gjorts.
          </note>
          <note>
            Orsaken till att jag ställde frågan var att en ganska stor oro
            har brett ut sig bland människor efter de pressuttalanden som
            kommit om att den nya regeringen kanske inte skulle driva frågan
            lika hårt.
          </note>
          <note>
            Detta svar borde lugna väldigt många på den kanten.
          </note>
          <note type="speaker">
            Anf. 3 Statsrådet ULF DINKELSPIEL (m):
          </note>
          <note>
            Fru talman! Jag kan på den här punkten fatta mig mycket kort.
            Som tidigare framgått är det uppenbart att den svenska regeringen
            kommer att med all kraft driva frågan om undantag för det svenska
            snuset. Detta är ett väsentligt svenskt intresse.
          </note>
          <note type="speaker">
            Anf. 4 ANITA MODIN (s):
          </note>
          <note>
            Fru talman! Det sägs ibland att vi i detta hus inte följer vanliga
            människors bekymmer och behov.
          </note>
          <note>
            Jag tycker att detta är ett mycket bra exempel på att man kan
            lyfta fram en fråga i riksdagen, få ett beslut, och att regeringen
            oavsett färg fullföljer beslutet på ett bra sätt. Jag tackar för
            detta.
          </note>
          <note>
            Överläggningen var härmed avslutad.
          </note>
          <note>
            5 § Svar på fråga 1991/92:617 om socialtjänsten och sekretesslagstiftningen
          </note>
          <note>
            Anf. 5 Statsrådet REIDUNN LAURÉN (-):
          </note>
          <note>
            Fru talman! Bert Karlsson har ställt en fråga till mig med anledning
            av uppgifter om att en socialnämnd skulle ha gett en person socialbidrag
            med vetskap om att han var en förrymd mördare och att de skyddat
            honom med hjälp av sekretesslagstiftningen. Bert Karlsson undrar
            vilka åtgärder jag tänker vidta för att detta inte skall upprepas.
          </note>
          <note>
            Först vill jag erinra om att jag givetvis inte kan kommentera
            lagtillämpningen i ett konkret ärende.
          </note>
          <note>
            Men jag kan hålla med om att det förefaller egendomligt om det
            är på det sätt som Bert
          </note>
          <note>
            Karlsson påstår. Rent allmänt kan jag också säga följande.
          </note>
          <note>
            För att socialtjänsten skall kunna fullgöra sina uppgifter krävs
            i allmänhet ingående kännedom om den enskildes personliga förhållanden.
            Dessa uppgifter kan vara långt mer känsliga än uppgifter om t.ex.
            en sjukhusbehandling, som ju av tradition omfattas av en sträng
            sekretess. Det krävs därför att den som kontaktar socialtjänsten
            känner ett förtroende för personalen och att han med trygghet
            kan anförtro dem sina problem. Grundtanken är givetvis att ingen
            skall behöva dra sig för att söka upp socialtjänsten av rädsla
            att uppgifter om honom lämnas vidare till utomstående. För att
            tillgodose detta skyddsbehov gäller inom socialtjänsten samma
            stränga sekretess som inom hälso- och sjukvården.
          </note>
          <note>
            Enligt 7 kap. 4 § sekretesslagen gäller därför att uppgifter
            inom socialtjänsten om någons personliga förhållanden får lämnas
            ut endast om det står klart att det kan ske utan att den enskilde
            lider men.
          </note>
          <note>
            Sekretessen gäller såväl mot allmänheten som mot andra myndigheter.
          </note>
          <note>
            Men det finns flera undantagsbestämmelser som gör det möjligt
            för myndigheter att lämna uppgifter till varandra i större omfattning
            än till enskilda.
          </note>
          <note>
            Som ett exempel kan jag nämna att sekretessen inom socialtjänsten
            inte hindrar att uppgifter lämnas till polis och åklagare angående
            misstankar om brott med ett minimistraff på två års fängelse eller
            misstankar om vissa allvarliga brott mot minderåriga.
          </note>
          <note>
            Det finns också flera bestämmelser om uppgiftsskyldighet som
            ålägger bl.a. socialtjänsten att oavsett sekretessen lämna uppgifter
            till andra myndigheter.
          </note>
          <note>
            För socialtjänsten finns det inte något undantag från sekretessen
            för uppgifter om någon som rymt från ett fängelse. Det finns heller
            inte någon uppgiftsskyldighet för socialtjänsten i dessa fall.
          </note>
          <note>
            Jag kan ha stor förståelse för att ett fall som det aktuella
            kan framstå som upprörande. Det kan därför finnas goda skäl att
            se på behovet av lagändringar. JO utreder nu fallet, och jag kommer
            att bevaka resultatet av den utredningen som ju bl.a. skall klargöra
            vilka de närmare omständigheterna har varit.
          </note>
          <note>
            Då Bert Karlsson, som framställt frågan, anmält att han var förhindrad
            att närvara vid sammanträdet, medgav talmannen att Richard Ulfvengren
            i stället fick delta i överläggningen.
          </note>
          <note type="speaker">
            Anf. 6 RICHARD ULFVENGREN (nyd):
          </note>
          <note>
            Fru talman! Jag tackar statsrådet för svaret och ber om ursäkt
            å Bert Karlssons vägnar för att han inte är här och själv kan
            ta emot det.
          </note>
          <note>
            Om man läser vidare i den lag som statsrådet refererar till,
            7 kap. 4 § sekretesslagen, står det:
          </note>
          <note>
            ''Sekretessen gäller dock inte beslut om omhändertagande eller
            beslut om vård utan samtycke.'' Där slutade statsrådet referatet
            litet tidigt. Detta är en annan del av det hela.
          </note>
          <note>
            I brottsbalken står: ''Hjälper man den som är intagen på kriminalvårdsanstalt
            eller som är häktad eller anhållen eller som annars är med laga
            rätt berövad friheten att komma lös eller främjar man, efter det
            att han avvikit, hans flykt genom att dölja honom eller genom
            annan sådan åtgärd, döms för främjande av flykt till böter eller
            fängelse i högst två år.''
          </note>
          <note>
            Det är en ganska allvarlig sak att undanhålla någon om man är
            medveten om att denna person är en förrymd mordåtalad.
          </note>
          <note>
            Jag tackar för svaret. Det kan säkert visa sig att utredningen
            leder till att det i fortsättningen blir ett bättre förfarande
            så att detta inte händer igen. Jag skall nu inte upphålla denna
            välfyllda kammare med fler frågor.
          </note>
          <note>
            Överläggningen var härmed avslutad.
          </note>
          <note>
            6 § Svar på fråga 1991/92:625 om säkerhetsåtgärder vid försvarsmaktens
            vapenförråd
          </note>
          <note type="speaker">
            Anf. 7 Försvarsminister ANDERS BJÖRCK (m):
          </note>
          <note>
            Fru talman! Göthe Knutson har frågat mig vilka tillfälliga säkerhetsåtgärder
            vid försvarsmaktens vapenförråd jag är beredd att vidta i avvaktan
            på att överbefälhavaren lämnar sitt förslag med anledning av ett
            givet regeringsuppdrag.
          </note>
          <note>
            Inledningsvis vill jag ånyo betona att jag ser mycket allvarligt
            på det som har inträffat.
          </note>
          <note>
            På mitt initiativ beslutade därför regeringen i torsdags -- den
            2 april -- att uppdra åt överbefälhavaren att i samråd med försvarets
            materielverk och efter hörande av polisväsendet se över rutinerna
            för bevakning och bestämmelser för förrådshållning av vapen. Överbefälhavaren
            skall redovisa uppdraget i september 1992.
          </note>
          <note>
            Ansvaret för vapenförråden vilar i första hand på de militära
            myndigheterna. Dessa har också redan börjat att vidta vissa åtgärder,
            bl.a. har bevakningen förstärkts. Av lätt införstådda skäl kan
            jag inte lämna några närmare detaljer.
          </note>
          <note>
            Förrådshållningen av försvarsmaktens vapen rymmer flera aspekter.
            En är säkerhetsåtgärderna.
          </note>
          <note>
            En annan är beredskapsaspekten. Jag förutsätter att överbefälhavaren
            kommer att behandla dessa och andra frågor i sin redovisning.
          </note>
          <note>
            Mot denna bakgrund anser jag inte att regeringen för närvarande
            bör vidta några ytterligare åtgärder.
          </note>
          <note>
            Självfallet kommer jag att hålla mig kontinuerligt underrättad
            om läget. Om t.ex. överbefälhavaren hos regeringen aktualiserar
            åtgärder eller det i övrigt uppstår behov av åtgärder från regeringens
            sida är jag beredd att omedelbart ta ställning till det.
          </note>
          <note type="speaker">
            Anf. 8 GÖTHE KNUTSON (m):
          </note>
          <note>
            Fru talman! Jag vill först av allt säga att försvarsministern
            enligt min och säkert också enligt allmänhetens uppfattning har
            reagerat och handlat utomordentligt snabbt och föredömligt. Jag
            tackar också försvarsministern för svaret.
          </note>
          <note>
            Anledningen till att jag ställt frågan om vad som kan hända under
            utredningstiden är naturligtvis att det finns en risk att ingenting
            händer under den tid som utredning pågår. Jag vill inte påstå
            att det skulle bli fallet, men så är det på en del andra områden.
          </note>
          <note>
            Mobiliseringssystemet har lett till att mob-förråden är utplacerade
            på oändligt många platser i Sverige och som regel avsides från
            bebyggelse. Det är nog så, att det som möjligen var rätt tänkt
            ändå blev fel.
          </note>
          <note>
            Dessa förråd, och i synnerhet de som innehåller vapen, skall
            vara placerade så nära bebyggelse som möjligt så att det sker
            en viss tillsyn.
          </note>
          <note>
            Nu är emellertid inte detta alltid en garanti. Jag har själv
            upplevt fall på nära håll där mobiliseringsförråd som legat alldeles
            intill bebyggelse har blivit utsatta för inbrott. Detta har omedelbart
            meddelats till regementet i fråga, där vaktchefen då har sagt:
            Jag måste först ringa polisen, och sedan måste polisen titta på
            detta. Det har dröjt upp till ett dygn innan polisen har kommit
            dit. Eftersom det då var helgdag, tog regementet en extra dag
            på sig för att åka dit och titta, under det att det fanns en stor
            öppning i förrådet där man kunnat bära ut praktiskt taget allt
            som där fanns.
          </note>
          <note>
            Detta har alltså inträffat, och dess värre har förmodligen liknande
            fall inträffat fler gånger. Jag är därför angelägen om att betona
            vikten av att själva regelsystemet för larm och polisens engagemang
            i det hela blir ordentligt belyst. Nu svarade statsrådet att också
            polisen kommer att vara med i detta sammanhang. Jag skulle vilja
            få kompletterande synpunter på detta.
          </note>
          <note type="speaker">
            Anf. 9 Försvarsminister ANDERS BJÖRCK (m):
          </note>
          <note>
            Fru talman! Jag delar Göthe Knutsons uppfattning att åtgärder
            är av nöden tvungna och att nuvarande system måste ses över. Redan
            nu har, som jag antydde i mitt svar, vissa åtgärder företagits.
            Det sker nu en utökad bevakning och tillsyn jämfört med läget
            före denna stöld.
          </note>
          <note>
            Det har också initierats en inventering av de förråd som finns
            för att man skall få en bättre kontroll.
          </note>
          <note>
            Min personliga uppfattning är -- utan att för den skull föregripa
            det uppdrag som har lämnats till överbefälhavaren -- att vi tvingas
            ta in en del av de här förråden exempelvis till kasernetablissemang.
          </note>
          <note>
            De förråd som av beredskapsskäl eller andra skäl måste ligga
            utanför kasernetablissemangen bör förses med larm. Det är emellertid,
            som Göthe
          </note>
          <note>
            Knutson antydde, inte alltid som det löser problemen, eftersom
            det när det gäller mera avlägset belägna förråd tar icke obetydlig
            tid för polisen att komma fram.
          </note>
          <note>
            Jag kan emellertid försäkra att åtgärder har vidtagits i avvaktan
            på det uppdrag som lämnades av regeringen på mitt initiativ till
            överbefälhavaren bara någon dag efter det att vapenstölden hade
            inträffat.
          </note>
          <note type="speaker">
            Anf. 10 GÖTHE KNUTSON (m):
          </note>
          <note>
            Fru talman! Jag tackar försvarsministern för det kompletterande
            svaret och synpunkterna. Jag är övertygad om att det som skall
            göras ifrån försvarsministerns sida kommer att göras.
          </note>
          <note>
            Jag vill emellertid poängtera just polisens roll, inte minst
            mot bakgrund av polisens ofta svåra brist på personal och avstånden.
            Mob.-förråden ligger förvisso ofta i områden där det bara finns
            en enda polispatrull i ett mycket stort distrikt. Det kan vara
            lika stort som Blekinge eller större. Det tar några timmar innan
            polisen hinner fram.
          </note>
          <note>
            Såvitt jag förstår medger inte reglementet att militären vidtar
            de åtgärder som kanske skulle behöva vidtas i ett första skede,
            utan då måste polisen först ha varit på platsen. Precis samma
            sak inträffar om den lede fienden, angriparen, skulle komma. Då
            måste man först ringa på polisen, som skall komma och se vad som
            har hänt innan militären får börja skjuta.
          </note>
          <note>
            Anf. 11 Försvarsminister ANDERS BJÖRCK
          </note>
          <note>
            (m):
          </note>
          <note>
            Fru talman! Jag kan försäkra Göthe Knutson att om den lede fienden
            kommer så väntar det svenska försvaret icke på besked från polisen,
            utan då försvarar vi oss med en gång.
          </note>
          <note>
            I de fall som vi nu talar om är det emellertid något mera komplicerat.
            Men det finns ytterligare åtgärder som är tänkbara. Man kan t.ex.
            i större utsträckning öka den militära närvaron i förrådsområdena.
            Det kan t.ex. ske genom att man förlägger utbildning och övningar
            dit.
          </note>
          <note>
            Ytterst, fru talman, är det här dock en kostnadsfråga. Det är
            mycket dyrt att ha larmade förråd. Det ger ändå inte 100-procentig
            säkerhet.
          </note>
          <note>
            Av beredskapsskäl måste en del förråd ligga utanför kasernetablissemang.
          </note>
          <note>
            Vi skall kanske ändå inte glömma bort att den typ av vapenkasun
            som det upptäcktes att en stöld hade ägt rum i för en vecka sedan,
            har motstått inbrottsförsök i ungefär 20 år.
          </note>
          <note type="speaker">
            Anf. 12 GÖTHE KNUTSON (m):
          </note>
          <note>
            Fru talman! Låt mig till sist säga att jag åberopar nu den internationella
            konventionen som bl.a. anger hur man skall uppträda. Vad jag har
            sagt innebär förvisso ingen som helst kritik mot polisen. Men
            det är utomordentligt bra att vår försvarsminister konstaterar
            att om vi skulle utsättas för angrepp så kommer militären att
            finnas på plats och se till att det blir besvarat.
          </note>
          <note>
            Jag är övertygad om att det kommer att bli bättre när det gäller
            vapenförråden. Jag har velat bidra till att det skall bli så bra
            som möjligt.
          </note>
          <note>
            Överläggningen var härmed avslutad.
          </note>
          <note>
            7 § Svar på fråga 1991/92:649 om användningen av Tullingebasen
          </note>
          <note>
            Anf. 13 Försvarsminister ANDERS BJÖRCK
          </note>
          <note>
            (m):
          </note>
          <note>
            Fru talman! Ines Uusmann har frågat mig om regeringen har några
            planer på alternativ användning av lokalbeståndet på Tullingebasen
          </note>
          <note>
            F18.
          </note>
          <note>
            Del av Tullingeetablissemanget används i dag för flygvapnets
            stridslednings- och luftbevakningsskola. Skolan kommer att senast
            den
          </note>
          <note>
            30 juni 1995 förflyttas till F16 i Uppsala. Detta har såväl regeringen
            som riksdagen tidigare tagit ställning till. Under förutsättning
            att riksdagen beslutar enligt regeringens förslag i försvarbeslutspropositionen
            kommer härefter området endast att nyttjas som flygbas i krig
            varigenom den militära verksamhetens behov av området i stort
            sett begränsas till del av berget och flygbanan. Området i övrigt
            skall avvecklas.
          </note>
          <note>
            Regeringen avser att snarast efter riksdagsbeslutet i juni 1992
            uppdra åt fortifikationsförvaltningen att tillsammans med byggnadsstyrelsen
            utreda om annat statligt intresse finns för kvarvarande område
            och lokaler. Om så ej är fallet kan förhandlingar inledas med
            berörd kommun och andra intressenter om förvärv av området.
          </note>
          <note type="speaker">
            Anf. 14 INES UUSMANN (s):
          </note>
          <note>
            Fru talman! Jag skall be att få tacka statsrådet för svaret.
            Frågan är föranledd av att man i Botkyrka kommun så att säga har
            gått på pumpen ett antal gånger när det gäller användningen av
            det här området. Det är ganska förståeligt att det råder en viss
            frustration, eftersom man har trott sig kunna få ett antal arbetstillfällen,
            och sedan får man återigen uppleva att det inte går. Detta inträffade
            år 1976 när det gällde FOA. Sedan gällde det flygplatsen med alla
            de bekymmer som det förde med sig. Nu handlar det om marinkommando-ost.
          </note>
          <note>
            Att flygbasen skall vara kvar i krig innebär ju att området i
            övrigt kommer att få en begränsad användning. Av den anledningen
            skulle jag vilja fråga statsrådet om det finns några planer på
            användning på det sätt som man har funderat över bl.a. ifrån Botkyrka
            kommun i vad gäller utbildning och fortbildning av poliser, trafikutbildning,
            teknisk utbildning. Man har också haft planer på att locka dit
            idrottshögskolan.
          </note>
          <note>
            Det är bråttom eftersom man är angelägen om att kunna använda
            området. Det är också bråttom eftersom det behövs arbetstillfällen
            till den här delen av södra Storstockholm.
          </note>
          <note>
            Anf. 15 Försvarsminister ANDERS BJÖRCK
          </note>
          <note>
            (m):
          </note>
          <note>
            Fru talman! Jag är medveten om de problem som har drabbat regionen
            i fråga genom olika beslut eller ibland brist på beslut under
            senare år.
          </note>
          <note>
            Problemet är att försvaret i dag har ont om pengar.
          </note>
          <note>
            Det är i och för sig inte unikt. Men en rad försummelser under
            1980-talet har medfört att man måste spara. Därför föreslår propositionen
            bl.a. att det s.k. Tullingeprojektet inte skall genomföras.
          </note>
          <note>
            Det här ger i närtid besparingar på ungefär 200
          </note>
          <note>
            milj.kr. Jag hoppas på förståelse för att vi i det osäkra läge
            som finns just nu när det gäller försvarets framtid inte genomför
            investeringar i den storleksordningen.
          </note>
          <note>
            Då återstår frågan om vad vi kan göra från samhällets och statens
            sida för att få dit något annat. Som jag sade i mitt svar är vi
            från försvarsdepartementets sida beredda att så snart ett riksdagsbeslut
            har fattats, det är planerat till den 3
          </note>
          <note>
            juni, låta de berörda myndigheterna sätta full fart för att se
            om det finns något annat statligt intresse i de här sammanhangen
            och naturligtvis ge det prioritet. Skulle det inte finnas något
            annat statligt intresse får vi se om andra intressenter kan komma
            in.
          </note>
          <note>
            Det enda jag kan göra, eftersom jag inte är ansvarig för arbetsmarknadspolitiken
            i regeringen, är att se till att inga fördröjningar skall ske
            från försvarsdepartementets sida när det gäller att hitta en vettig
            lösning.
          </note>
          <note type="speaker">
            Anf. 16 INES UUSMANN (s):
          </note>
          <note>
            Fru talman! Jag tycker att i det rådande läget är det trots allt
            ett någorlunda hugnesamt besked. Jag räknar med att vi till hösten
            skall kunna se att det finns någon form av planering för hela
            detta område. Det handlar om mycket bra lokaler och stora markområden
            som borde kunna vara till gagn för hela Stockholmsregionen.
          </note>
          <note>
            Anf. 17 Försvarsminister ANDERS BJÖRCK
          </note>
          <note>
            (m):
          </note>
          <note>
            Fru talman! Jag kan bara försäkra att försvarsdepartementet skall
            göra vad som på det ankommer för att den här processen skall skyndas
            på.
          </note>
          <note>
            Överläggningen var härmed avslutad.
          </note>
          <note>
            8 § Svar på fråga 1991/92:50 om gatubarnen i
          </note>
          <note>
            Brasilien
          </note>
          <note type="speaker">
            Anf. 18 Statsrådet ALF SVENSSON (kds):
          </note>
          <note>
            Fru talman! Annika Åhnberg har frågat mig vilka åtgärder regeringen
            tänker vidta för att bidra till en förbättrad livssituation för
            gatubarnen i Brasilien.
          </note>
          <note>
            Frågan ger uttryck för den oro och harm vi alla i vårt land känner
            för det som drabbar gatubarnen i
          </note>
          <note>
            Rio och på andra håll i världen.
          </note>
          <note>
            Det är den brasilianska regeringens ansvar att se till att gatubarnens
            rätt till liv, som fastslås både i barnkonventionen och i de grundläggande
            internationella reglerna om mänskliga rättigheter, respekteras.
          </note>
          <note>
            Brasilien ratificerade barnkonventionen år 1990
          </note>
          <note>
            och har därefter inarbetat konventionen i nationell lagstiftning.
          </note>
          <note>
            Men vi, enskilda länder och världssamfundet, har också ett ansvar
            att bistå länder i deras ansträngningar att förbättra barnens
            rättigheter.
          </note>
          <note>
            I detta, mitt tredje svar i denna allvarliga fråga skall jag
            ge flera konkreta exempel på vad vi gör från svensk sida -- både
            direkt och indirekt.
          </note>
          <note>
            Barnkonventionen, som fram till i dag är undertecknad av 111
            länder, är ett kraftfullt dokument som innebär betydande framsteg
            beträffande skydd av barns rättigheter och som bygger på grundprincipen
            om varje enskilt barn som bärare av konventionens rättigheter.
            Sverige var en av de pådrivande staterna bakom konventionens tillkomst.
            Det är nu viktigt att varje stat även i praktiken lever upp till
            sina åtaganden.
          </note>
          <note>
            En särskild kommitté har därför upprättats för att granska staternas
            efterlevnad av sina åtaganden i konventionen.
          </note>
          <note>
            FN:s barnfond, UNICEF, arbetar sedan många år tillbaka med en
            rad olika aktiviteter för att förebygga och reducera våldet mot
            barn.
          </note>
          <note>
            I detta sammanhang vill jag poängtera att Sverige är det land
            som totalt sett ger det största enskilda bidraget till UNICEF.
          </note>
          <note>
            En viktig och stor del av UNICEF:s arbete i
          </note>
          <note>
            Brasilien fokuseras på barnens situation.
          </note>
          <note>
            Myndigheter, universitet, andra institutioner, enskilda organisationer
            m.fl. stimuleras att ta del i denna process för att få en medvetenhet
            i samhället om barnens ställning och rättigheter.
          </note>
          <note>
            Som exempel kan nämnas utbildning av poliser och politiker på
            lokal nivå, datainsamling och information för kartläggning av
            de faktiska förhållanden som många barn lever under, bildande
            av nätverksgrupper som skall stödja gatubarnen etc.
          </note>
          <note>
            UNICEF ger också direkt hjälp till gatubarnen genom samarbete
            med över 300 enskilda organisationer, däribland katolska kyrkan
            och gatubarnens egna sammanslutningar.
          </note>
          <note>
            Som jag nämnde i mitt svar den 10 mars tog jag samma vecka upp
            gatubarnens situation i Brasilien med James Grant, UNICEF:s chef.
            Vi hade ett ingående samtal om förhållandena. Grant framhöll att
            gatubarnen lever i en mycket komplicerad miljö där stor fattigdom,
            social misär och narkotika är dominerande inslag. Ett annat problem
            som försvårar insatserna för gatubarnen är delstaternas självsändighet
            gentemot den federala administrationen i Brasilien.
          </note>
          <note>
            Bilateralt bidrar Sverige via SIDA till att ett antal svenska
            enskilda organisationer kan genomföra projekt för gatubarn. Deras
            verksamhet är i första hand inriktad på hjälp till husrum, mat
            och utbildning. Detta är ett värdefullt komplement till de multilaterala
            insatserna.
          </note>
          <note>
            Jag har också bett vår ambassadör i Brasilia att ta upp den svenska
            synen och oron över våldet mot gatubarn med relevanta brasilianska
            myndigheter.
          </note>
          <note>
            Det har han gjort. Vi håller nu en öppen dialog i frågan.
          </note>
          <note>
            I samband med UNICED-konferensen i juni har vi från svensk sida
            begärt att få tillfälle att med brasilianska regeringsrepresentanter
            diskutera gatubarnens svåra situation och vilka åtgärder som kan
            komma att bli aktuella. Från brasiliansk sida har man ställt sig
            positiv till ett samtal av detta slag.
          </note>
          <note>
            Senast i dag, på morgonen, hade jag ett personligt samtal med
            Brasiliens ambassadör här i Stockholm för att understryka hur
            allvarligt vi ser på våldet mot gatubarnen.
          </note>
          <note>
            Brasilien har en lång historia av våld i samhället.
          </note>
          <note>
            Våldet har sin rot i många problem, sociala, ekonomiska såväl
            som rättsliga. Brasilien har tidigare betraktat kritik och synpunkter
            på våldet och dess konsekvenser som en inblandning i landets inre
            angelägenheter. Den brasilianska regeringen erkänner numera förekomsten
            av gatubarn och våld mot gatubarn. President Collor och hans regering
            är nu öppen och pådrivande i fråga om åtgärder för att hjälpa
            gatubarnen. I Brasilien har det på central nivå bildats en nationell
            styrgrupp där UNICEF, enskilda organisationer, arbetsmarknadens
            parter, kyrkan, politiker och representanter för ministerier samordnar
            aktuella åtgärder. Bl.a. har delstaternas polischefer deltagit
            i seminarier om mänskliga rättigheter så att elementära regler
            om de grundläggande fri- och rättigheterna medvetandegörs hos
            ansvariga myndigheter.
          </note>
          <note>
            Personer med UNICEF-bakgrund har anställts av de federala myndigheterna
            för att arbeta för att förbättra barnens ställning, och i synnerhet
            gatubarnens situation.
          </note>
          <note>
            Det är min fasta förhoppning att de insatser jag nu redogjort
            för leder till förändringar och förbättringar samt naturligtvis
            att dödsskjutningarna upphör. I vårt land vill vi se ett omedelbart
            slut på detta elände, men det finns inga genvägar.
          </note>
          <note>
            Den förestående konferensen om miljö och utveckling ger oss en
            möjlighet att arbeta ännu intensivare för gatubarnen. Det gör
            vi från svensk sida. Jag kan också tillägga att frågan fått ökat
            intresse även i andra länder.
          </note>
          <note>
            Jag kommer att fortsätta att följa gatubarnens situation både
            i dag och i morgon!
          </note>
          <note type="speaker">
            Anf. 19 ANNIKA ÅHNBERG (v):
          </note>
          <note>
            Herr talman! Jag ber att få tacka för svaret på min fråga. Som
            biståndsministern säger är det inte första gången vi diskuterar
            detta vid riksdagens frågestund. Den här frågan är egentligen
            fortsättning på en tidigare fråga.
          </note>
          <note>
            Det är naturligtvis inte bara gatubarnen i Rio och
          </note>
          <note>
            Brasilien som drabbas av detta fruktansvärda våld och dessa mord.
            Det händer på många håll i världen. Barn i världen drabbas också
            av många andra mycket svåra problem, t.ex. barnarbete och svält.
            Vi vet ju alla att vi står inför stora problem.
          </note>
          <note>
            Det finns ändå ett skäl till att vi just nu fokuserar intresset
            på gatubarnen i Brasilien och Rio. Det är den stundande miljökonferensen.
            Den ger oss möjligheter som vi inte har annars att ta upp diskussioner
            med Brasiliens regering.
          </note>
          <note>
            Biståndsministern sade att FN:s barnkonvention är ett kraftfullt
            dokument. Jag håller nog inte med om det. Ett dokument, oavsett
            hur vackra orden i det är, är ändå bara ord på ett papper. Det
            som kan bli kraftfullt är vårt handlande. Det är självfallet bra
            att det finns en barnkonvention, det är bra att det hölls ett
            toppmöte om barnens situation i världen och det är bra att Brasilien
            har ratificerat den här konventionen. Allt detta ger oss ett stöd
            när vi nu skall gå vidare och ställa stora krav på den brasilianska
            regeringen.
          </note>
          <note>
            Det är komplicerade ekonomiska och sociala strukturer som orsakar
            att det finns rika och fattiga länder i världen. En enskild regering
            kan inte i ett visst ögonblick anklagas för alla de problem som
            det leder till. Men regeringen har ansvaret för den fruktansvärda
            situation som råder i Brasilien där barn mördas.
          </note>
          <note>
            Jag skulle vilja fråga biståndsministern hur många som har ställts
            inför rätta de senaste månaderna i
          </note>
          <note>
            Brasilien anklagade för att ha utfört dessa fruktansvärda dåd.
            Vi vet ju att det pågår. Det händer hela tiden. Hur har man gått
            från ord till handling i Brasilien när det gäller att åtgärda
            de här problemen?
          </note>
          <note type="speaker">
            Anf. 20 Statsrådet ALF SVENSSON (kds):
          </note>
          <note>
            Herr talman! Låt mig först få säga att Annika
          </note>
          <note>
            Åhnberg och jag är rörande överens om att all tänkbar opinionsbildning
            och alla tänkbara konkreta insatser måste göras för att utplåna
            denna skamfläck, och man kunde gott hitta starkare ord och uttryck
            för det. Jag tror inte det finns några skiljelinjer i kammaren
            i denna fråga.
          </note>
          <note>
            När vi ser bilder i tidningar, bl.a. ganska nyligen i en artikel
            i Dagens Nyheter, upprörs vi i vårt inre över att barn som saknar
            husrum, mat och det mest elementära för sin överlevnad skjuts
            därför att de oroar affärslivet och har hamnat i en kriminalitet
            som de drivs in i. Nu görs det vissa saker.
          </note>
          <note>
            Man har inrättat en anmälningscentral, för att ta ett exempel.
            Den har säte intill vice guvernörens kontor. Hit kan man ringa
            anonymt eller komma på besök och meddela sin misstankar. Anmälan
            registreras med nummer och följs upp av polisen, som övervakas
            av ansvarigt departement. Under det år som snart förflutit sedan
            centralen bildades, har 200 anmälningar kommit in. Det har resulterat
            i 48 gripna personer, varav 34 är poliser. Hittills har dock endast
            2 fällts. Rättsväsendet är långsamt, men den viktigaste effekten
            är kanske att flera av dessa mördarpatruller har upplösts.
          </note>
          <note type="speaker">
            Anf. 21 ANNIKA ÅHNBERG (v):
          </note>
          <note>
            Herr talman! Det är bra att det händer saker, men samtidigt redovisas
            i svaret att det går oerhört sakta. Att det bara är två som har
            fällts för dessa brott är ju fruktansvärt i sig.
          </note>
          <note>
            Biståndsministern sade i sitt första svar att det inför miljökonferensen
            fanns planer på att ta direkt kontakt mellan den svenska och den
            brasilianska regringen och diskutera det här problemet. Det var
            dock litet vagt beskrivet i svaret. Jag skulle gärna vilja veta
            hur långt gångna de planerna är. Detta är oerhört viktigt. Jag
            tror att internationella påtryckningar kan ha stor betydelse just
            nu.
          </note>
          <note>
            Jag vet att regeringsföreträdare i andra länder har tagit sådana
            kontakter direkt med president Collor och med ministrar i hans
            regering. Jag skulle gärna vilja få det litet mer tydligt preciserat
            vad den svenska regeringen avser att göra. Hur långt gångna är
            planerna på direkta kontakter?
          </note>
          <note type="speaker">
            Anf. 22 Statsrådet ALF SVENSSON (kds):
          </note>
          <note>
            Herr talman! Ambassadpersonal som vi talat med berömmer den anmälningscentral
            som jag nämnde i mitt förra inlägg. Det är naturligtvis viktigt
            att de skyldiga nu straffas för sina brott. Vi får uttala besvikelse
            över att rättsmaskineriet är så långsamt.
          </note>
          <note>
            Herr talman! Sedan sade jag att jag bett vår ambassadör i Brasilia
            att ta upp den svenska synen på och oron över våldet mot gatubarn
            med relevanta brasilianska myndigheter. Det har han gjort. Dialogen
            hålls vid liv.
          </note>
          <note>
            Herr talman! Jag hinner väl också berätta att man nu har lagt
            in frågor om mänskliga rättigheter i polisens utbildning. Det
            är i allra högsta grad på tiden. Ett fyrtiotal polischefer har
            redan utbildats.
          </note>
          <note>
            Nästa kurs börjar den 8 april, dvs. i morgon. Då är det tänkt
            att en tjänsteman från svenska ambassaden i Brasilia skall göra
            ett besök på kursen. Detta besök bör ju ge tillfälle att ta upp
            ytterligare frågor om polisens arbete i området. Jag vill försäkra
            Annika Åhnberg att vi ligger i.
          </note>
          <note type="speaker">
            Anf. 23 ANNIKA ÅHNBERG (v):
          </note>
          <note>
            Herr talman! Det betvivlar jag inte. Det är naturligtvis mycket
            bra att Sveriges ambassadör har täta kontakter med myndigheterna.
            Ambassadören är ju regeringens ombud. Men om kontakterna mellan
            den svenska och den brasilianska regeringen vore direkta skulle
            det bli tydligt hur stor vikt vi fäster vid detta problem.
          </note>
          <note>
            Jag vet att andra länders regeringar har valt att ta sådana direkta
            kontakter just för att de menar att de internationella påtryckningarna
            kan ha stor betydelse i det här läget. Jag förstår inte varför
            biståndsministern glider undan och inte är beredd att säga att
            vi också skall ta dessa direkta kontakter.
          </note>
          <note type="speaker">
            Anf. 24 Statsrådet ALF SVENSSON (kds):
          </note>
          <note>
            Herr talman! Jag glider inte undan. Jag sade inledningsvis i
            mitt svar att vi har begärt att få direkta kontakter under UNCED-konferensen.
          </note>
          <note>
            Herr talman! Jag vill upprepa att vi har kontakt med vår ambassadör
            i Brasilia. Jag nämnde också i mitt svar att jag i dag på morgonen
            har talat med
          </note>
          <note>
            Brasiliens ambassadör i Sverige. Vi kommer alltså att ha kontakt
            med den brasilianska regeringen i samband med UNCED-konferensen.
          </note>
          <note>
            Herr talman! Jag kan hålla med om att vi alltid kan tycka att
            vi skall göra mer. Men det finns så många vrår av världen där
            just barn far illa, som Annika
          </note>
          <note>
            Åhnberg sade. Det finns uppgifter i legio. Det är den svagare
            parten, dvs. barn och kvinnor, som sitter i kläm i de fattiga
            länderna.
          </note>
          <note type="speaker">
            Anf. 25 ANNIKA ÅHNBERG (v):
          </note>
          <note>
            Herr talman! Jag tror att den meningsyttring som vi fick från
            åhörarläktaren -- vi är ju inte vana vid sådana i vårt välstädade
            och välorganiserade parlamentariska liv -- ger uttryck för den
            vånda och maktlöshet som vi känner inför att vara åsyna vittne
            till något så fruktansvärt och sakna redskap för att göra någonting
            åt det. Biståndsministern har ju i större utsträckning än vi andra
            dessa möjligheter i och med att han tillhör den svenska regeringen.
            Jag vill verkligen uppmana honom att på allt sätt försöka få till
            stånd de här överläggningarna före konferensen.
          </note>
          <note>
            Det är innan miljökonferensen äger rum som vi har möjligheter
            att på ett mer aktivt sätt påverka den brasilianska regeringen.
            Det är nu som det internationella samfundet har sina ögon riktade
            mot Brasilien. Risken är fruktansvärt stor -- vi måste naturligtvis
            försöka förhindra det -- att det här problemet på nytt får falla
            tillbaka i tystnad och glömska i världen i övrigt efter konferensen.
            Det får inte ske. Det vore bäst om de här kontakterna kunde ske
            före konferensen. Jag tror att de skulle betyda mest då.
          </note>
          <note type="speaker">
            Anf. 26 Statsrådet ALF SVENSSON (kds):
          </note>
          <note>
            Herr talman! Jag är övertygad om att det är viktigt att utöva
            påtryckningar på den brasilianska regeringen. Det gör vi också,
            och kommer att göra.
          </note>
          <note>
            Den brasilianska regeringen vill inte nonchalera det här problemet.
            När det tas upp med representanter för regeringen säger de att
            de ser problemet och fasar inför det. Vi kan inte låta oss nöja
            med det svaret.
          </note>
          <note>
            Det gäller för oss att gå in rent konkret och göra insatser.
            Det gör vi, som jag sade i mitt svar, multilateralt, inte minst
            via UNICEF, men också bilateralt. Jag har för avsikt att fortsätta
            att försöka skapa större engagemang bland de enskilda organisationerna
            och även utöva påtryckning via de kanaler vi har som är inriktade
            på att rent konkret hjälpa gatubarnen. De behöver ju hjälp vare
            sig de drabbas av den vedervärdiga handlingen att de skjuts eller
            får leva vidare i den torftiga miljö som de lever i. Vi är pliktiga
            att hjälpa dem under alla omständigheter.
          </note>
          <note type="speaker">
            Anf. 27 ANNIKA ÅHNBERG (v):
          </note>
          <note>
            Herr talman! Det har ju visat sig att denna enorma konferens
            med alla dess kringarrangemang och allt som skall till kring ett
            så jättelikt arrangemang, har varit möjlig att flytta ett par
            dagar i tiden. Den kolliderade med religiösa högtider som var
            viktiga för många av deltagarna.
          </note>
          <note>
            Jag funderar litet grand över om biståndsministern skulle vara
            beredd att också föreslå en åtgärd som innebär att man skjuter
            på konferensen eller att man inte reser dit om man inte tycker
            att åtgärderna på det här området är tillräckligt snabba och effektiva.
            Jag tror att vi är överens om att det som har hänt hittills är
            steg i rätt riktning, men det har inte skett i tillräcklig omfattning
            och inte tillräckligt snabbt.
          </note>
          <note type="speaker">
            Anf. 28 Statsrådet ALF SVENSSON (kds):
          </note>
          <note>
            Herr talman! Det känns så billigt att syssla med statistik i
            det här sammanhanget, men om man tittar på den statisktik som
            vi har -- och som också
          </note>
          <note>
            UNICEF ställer sig bakom, såvitt jag vet -- för de senaste två
            åren, innebär den att ett lägre antal har mördats under den tiden
            än året dessförinnan.
          </note>
          <note>
            Samtidigt måste vi komma ihåg att populationen i
          </note>
          <note>
            Brasilien är gigantiskt stor. Det finns inget försvar, men vi
            måste ändå ha det med i bilden.
          </note>
          <note>
            De religiösa högtider som har lett till att man har skjutit på
            konferensen i två dagar gäller de samlade muslimska länderna,
            som Annika Åhnberg vet.
          </note>
          <note>
            Det har man tagit hänsyn till. Att ytterligare en gång fordra
            att konferensen förskjuts i tiden låter sig inte göras. Det vågar
            jag påstå. Det skulle vara att såga den här konferensen sönder
            och samman.
          </note>
          <note>
            Jag hoppas att den skall kunna uträtta något viktigt.
          </note>
          <note>
            Jag har ju uppmanats att ta direkt kontakt med de brasilianska
            myndigheterna. Då måste vi väl också resa dit.
          </note>
          <note type="speaker">
            Anf. 29 ANNIKA ÅHNBERG (v):
          </note>
          <note>
            Herr talman! Statistik är sannerligen inte särskilt lämpligt
            att använda i det här sammanhanget. Den som finns är ju ytterst
            osäker. Man vet knappt hur många gatubarn som finns, än mindre
            hur de lever.
          </note>
          <note>
            Om de drabbas av den här typen av våld och mord blir det ju bara
            registrerat i liten omfattning. Dessa siffror är nog ytterst osäkra.
          </note>
          <note>
            Det är beklagligt att vi inte kan gå fram litet hårdare och kräva
            en ordentlig redovisning av Brasiliens regering. Vi borde kunna
            kräva av dem att bättre försöka skaffa sig information om gatubarnen
            och vad som händer med dem. I det här läget borde man kunna hota
            med eller ställa det i relation till möjligheten att skjuta på
            konferensen.
          </note>
          <note type="speaker">
            Anf. 30 Statsrådet ALF SVENSSON (kds):
          </note>
          <note>
            Herr talman! Jag sade att vi får ta statistiken för vad den är.
            Det är den statistik som finns. Den visar på en minskning av dödandet
            från 1 800 år 1990 till drygt 1 000 år 1991. Det är inte bara
            de brasilianska myndigheterna som använder den här statistiken,
            utan också representanter för UNICEF i Brasilien.
          </note>
          <note>
            Men jag kan säga det en gång till: Så länge ett enda barn skjuts
            är det tillräckligt fasansfullt. Om man vill hitta en positiv
            trend kan man kanske göra det i de här siffrorna.
          </note>
          <note>
            Överläggningen var härmed avslutad.
          </note>
          <note>
            9 § Svar på fråga 1991/92:641 om Burma
          </note>
          <note type="speaker">
            Anf. 31 Statsrådet ALF SVENSSON (kds):
          </note>
          <note>
            Herr talman! Kristina Svensson har frågat mig på vilket sätt
            Sverige agerar för att utöva påtryckningar på regimen i Burma.
          </note>
          <note>
            Som jag tidigare på en fråga av Kristina Svensson haft anledning
            att säga här i kammaren har Sverige under det senaste året varit
            mycket aktivt då det gäller att protestera mot mänskliga rättighetsöverträdelser
            i Burma och vid upprepade tillfällen riktat stark kritik mot den
            burmesiska militärjuntan.
          </note>
          <note>
            Regeringen har också på senare tid både i samverkan med andra
            länder och i olika FN-
          </note>
          <note>
            sammanhang utövat påtryckningar på militärregimen i Rangoon.
            Syftet med dessa åtgärder är att ge stöd åt de demokratiska krafterna
            i Burma och söka förbättra läget för de mänskliga rättigheterna
            i landet. Låt mig försäkra Kristina
          </note>
          <note>
            Svensson om att vi självfallet avser fortsätta med dessa påtryckningar.
            Vi kommer vidare att fortsätta att på lämpligt sätt ge stöd åt
            den demokratiskt valda parallellregeringen som tvingats avstå
            från regeringsmakten.
          </note>
          <note>
            Som utrikesministern också konstaterade i ett uttalande i förra
            veckan är det djupt oroväckande att förtrycket och förföljelserna
            mot den muslimska minoriteten i Burma nu intensifierats. En positiv
            utveckling är i alla fall att det internationella samfundet inkl.
            länderna i regionen i allt större utsträckning uppmärksammat de
            flagranta brott mot mänskliga rättigheter som sker i Burma och
            nu riktar allvarlig kritik mot den styrande militärregimen.
          </note>
          <note>
            Det är givetvis regeringens förhoppning att FN:s biträdande generalsekreterare
            Jan Eliasson, som är samordnare av FN:s humanitära bistånd och
            som i dagarna besöker regionen, skall lyckas få ett stopp på flyktingströmmarna.
            Några uppgifter om utfallet av Eliassons resa är ännu inte tillgängliga.
          </note>
          <note>
            Tillströmningen av flyktingar har dock minskat de senaste dagarna.
            En tänkbar förklaring till denna minskning kan vara den ökande
            uppmärksamheten kring flyktingfrågan i samband med Jan Eliassons
            besök. UNHCR har också kommit i gång på allvar med sitt arbete
            för de 200 000 burmesiska flyktingar som beräknas befinna sig
            i Bangladesh. Men fortfarande finns mycket att göra i form av
            utbyggnad av lägren och med att förbättra de sanitära förhållandena.
            Regeringen har till
          </note>
          <note>
            UNHCR:s hjälparbete lämnat ett bidrag om 14
          </note>
          <note>
            milj.kr. Vidare har 6 milj.kr. utbetalats till Svenska
          </note>
          <note>
            Röda korset för bangladeshiska Röda halvmånens humanitära arbete
            i flyktinglägren.
          </note>
          <note type="speaker">
            Anf. 32 KRISTINA SVENSSON (s):
          </note>
          <note>
            Herr talman! Jag tackar biståndsministern för svaret. Jag har
            tagit upp den här frågan tidigare i samband med Nobelhögtiden,
            när Aung San Suu
          </note>
          <note>
            Kyi fick Nobelpriset och de internationella strålkastarna verkligen
            riktades mot Burmas förtryck. Vi trodde kanske att detta skulle
            medverka till en förbättring av situationen, men det har ju varit
            tvärtom.
          </note>
          <note>
            Under den senaste tiden har det kommit mycket alarmerande rapporter
            om förtrycket just mot muslimerna, vilket i sig är något nytt
            i den här situationen. Det är fasansfulla rapporter som dagligen
            strömmar in genom internationella nyhetsbyråer.
          </note>
          <note>
            Naturligtvis är det bra att vi från svensk sida har varit mycket
            aktiva i den här frågan, men hur skall vi fortsätta att agera,
            och hur höjer man så att säga ribban? Det är det som nu är intressant.
            Kommer t.ex. katastrofinsatser att gå till flyktinglägren i
          </note>
          <note>
            Thailand? Jag ser att detta inte finns med i svaret, utan där
            talas det om flyktinglägren i Bangladesh och UNHCR:s insatser.
            Men man räknar med att ungefär 60 000 flyktingar har kommit till
            Thailand.
          </note>
          <note>
            Gör vi någonting för de flyktingarna?
          </note>
          <note>
            Jag frågade i december om vi kan ställa oss bakom
          </note>
          <note>
            FN-sanktioner, vilket föreslogs av bl.a. Willy
          </note>
          <note>
            Brandt i samband med Nobelprisutdelningen. Jag skulle gärna vilja
            höra biståndsministerns svar på den frågan.
          </note>
          <note type="speaker">
            Anf. 33 Statsrådet ALF SVENSSON (kds):
          </note>
          <note>
            Herr talman! Både Kristina Svensson och jag och även, tror jag,
            övriga är naturligtvis mycket oroade över vad den burmesiska regimen
            består sina medborgare med av våld och terror.
          </note>
          <note>
            När det gäller katastrofbistånd finns det begränsningar för oss,
            det vill jag ha sagt i sammanhanget, även om det kan låta hårt.
            Jag är övertygad om att Kristina Svensson är underkunnig om behoven
            i södra Afrika, som i det närmaste ter sig enorma där svälten
            breder ut sig och har brett ut sig.
          </note>
          <note>
            Vi har gjort den satsning jag nämnde på 14 milj.kr.
          </note>
          <note>
            via UNHCR och 6 milj.kr. via den bangladeshiska
          </note>
          <note>
            Röda halvmånen. Jag säger inte att det här är punktum. Vad vi
            hoppas på är naturligtvis att situationen för flyktingarna --
            både de flyktingar som hamnar i Thailand och de som hamnar i
          </note>
          <note>
            Bangladesh -- skall förbättras, att strömmen skall minska.
          </note>
          <note>
            Som jag nämnde i mitt svar har Jan Eliasson kontakter med oss.
            Jag tror att han är utomordentligt kompetent att bedöma just vad
            som behöver göras när det gäller insatser av blockerande eller
            bojkottande karaktär. Jan
          </note>
          <note>
            Eliasson gjorde ju -- som nämndes i ett tidigare meningsutbyte
            -- en utomordentlig insats när det gällde att få till stånd det
            samlade världssamfundets uttalande mot den burmesiska regeringen.
            Nu har han alltså på nytt varit i området, och vi har haft kontakt
            med honom. Jag kan försäkra Kristina
          </note>
          <note>
            Svensson om att vi kommer att hålla oss underrättade om vilka
            åsikter han har och vilka ståndpunkter han menar är de riktiga.
          </note>
          <note type="speaker">
            Anf. 34 KRISTINA SVENSSON (s):
          </note>
          <note>
            Herr talman! Jan Eliasson har vad jag förstår fått tillstånd
            att besöka västra Burma. Har biståndsministern alltså haft kontakt
            med Jan
          </note>
          <note>
            Eliasson efter det besöket? Uppfattade jag det riktigt?
          </note>
          <note type="speaker">
            Anf. 35 Statsrådet ALF SVENSSON (kds):
          </note>
          <note>
            Herr talman! Vi har inte haft kontakt med honom efter besöket
            utan under besöket. Det är, som jag nämnde i mitt svar, litet
            för tidigt än. Jag sade där:
          </note>
          <note>
            ''Några uppgifter om utfallet av Eliassons resa är ännu inte
            tillgängliga.'' Men vi kommer ju att få de uppgifterna, och kanske
            kan Kristina Svensson och jag utbyta åsikter om de uppgifterna
            när de väl blir tillgängliga.
          </note>
          <note type="speaker">
            Anf. 36 KRISTINA SVENSSON (s):
          </note>
          <note>
            Herr talman! Det gör jag mycket gärna. Det har ju tyvärr förekommit
            uppgifter i pressen om att man så att säga skulle ha städat det
            här området inför
          </note>
          <note>
            Eliassons besök, men det kommer naturligtvis att redas ut i samband
            med hans rapport.
          </note>
          <note>
            Vad som är svårt inför framtiden är att monsunregnen kommer om
            en månad. Det är därför viktigt att ha en beredskap för särskilda
            insatser i flyktinglägren. Jag hoppas verkligen att även lägren
            i Thailand i det sammanhanget kommer att få del av den svenska
            kakan.
          </note>
          <note type="speaker">
            Anf. 37 Statsrådet ALF SVENSSON (kds):
          </note>
          <note>
            Herr talman! Jag är övertygad om, och det är säkert
          </note>
          <note>
            Kristina Svensson också, att Jan Eliasson är en så utomordentligt
            väl skickad diplomat att han iakttar och nogsamt registrerar om
            man man har försökt städa områden. Jag är också säker på att en
            sådan åtgärd knappast förbättrar hans intryck.
          </note>
          <note type="speaker">
            Anf. 38 KRISTINA SVENSSON (s):
          </note>
          <note>
            Herr talman! Det viktiga är naturligtvis att det internationella
            världssamfundet markerar sin avsky mot det förtryck som pågår
            i Burma. Att ta upp frågorna i den svenska riksdagen är ett sätt
            att markera detta.
          </note>
          <note type="speaker">
            Anf. 39 Statsrådet ALF SVENSSON (kds):
          </note>
          <note>
            Herr talman! Vi är överens om detta.
          </note>
          <note>
            Överläggningen var härmed avslutad.
          </note>
          <note>
            10 § Svar på fråga 1991/92:618 om lönebidragen och arbetsgivare,
            som inte tecknat kollektivavtal
          </note>
          <note>
            Anf. 40 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Sten Svensson har frågat mig vilka åtgärder jag
            avser att vidta för att lönebidragsreglerna inte skall användas
            i diskriminerande syfte mot företag som valt att inte teckna kollektivavtal.
          </note>
          <note>
            Det skall inte behövas några särskilda åtgärder från min sida
            på den här punkten. Reglerna är nämligen helt entydiga, och de
            diskriminerar inte företag som saknar kollektivavtal. Kollektivavtal
            är inget krav för att lönebidrag skall kunna lämnas. Däremot säger
            reglerna att lön och andra förmåner skall vara jämförbara med
            vad som utgår enligt kollektivavtal i branschen. Det innebär bl.a.
            att arbetsgivaren skall ha tecknat försäkringar motsvarande vad
            som gäller enligt avtal.
          </note>
          <note>
            Enligt arbetsmarknadsstyrelsens föreskrifter om lönebidrag (AMSFS
            1992:3) skall intyg om att erforderliga försäkringar har tecknats
            lämnas till länsarbetsnämnden i de fall kollektivavtal saknas.
          </note>
          <note>
            I arbetsförmedlingarnas informationsblad till arbetsgivare anges
            att anställningsförmånerna skall vara enligt kollektivavtal eller
            jämförbara med kollektivavtal.
          </note>
          <note>
            Jag beklagar om någon arbetsgivare har fått ett felaktigt besked
            på den här punkten, men jag räknar med att det handlar om något
            enstaka misstag. Inte minst i dagens arbetsmarknadsläge är de
            små och medelstora företagen -- som ibland inte har tecknat kollektivavtal
            -- viktiga för arbetsförmedlingarna och för möjligheterna att
            hitta jobb åt de sökande. Det tror jag att arbetsförmedlingarna
            också är mycket medvetna om.
          </note>
          <note type="speaker">
            Anf. 41 STEN SVENSSON (m):
          </note>
          <note>
            Herr talman! Jag ber att få tacka arbetsmarknadsministern för
            svaret på min fråga.
          </note>
          <note>
            Självfallet kan vi vara överens om att det inte borde behövas
            några särskilda åtgärder från arbetsmarknadsministerns sida med
            hänsyn till reglernas utformning. Min fråga är föranledd av att
            det ändå finns enskilda fall där man har givit arbetsgivarna andra
            besked. Det förekommer också vad jag kan uppfatta som vilseledande
            opinionsbildning på den här punkten. Därför är det viktigt att
            det klara innehållet i det svar vi har fått här i kammaren också
            når ut. Jag vill av den anledningen ställa en följdfråga till
            arbetsmarknadsministern: Kan arbetsmarknadsministern medverka
            till att det blir en klar precisering av detta ute på fältet,
            så att sådana här enstaka fall inte upprepas?
          </note>
          <note>
            Anf. 42 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Jag är beredd att ta upp detta vid min nästa sammankomst
            med generaldirektören för arbetsmarknadsverket, så att han sedan
            tillser att detta fungerar på samtliga arbetsförmedlingar.
          </note>
          <note>
            Skulle det inte göra det får regeringen återkomma till riksdagen
            med ännu mer klarläggande besked.
          </note>
          <note>
            Det skall nämligen inte fungera på detta sätt. Jag har själv
            tagit del av -- antar jag -- det fall som Sten
          </note>
          <note>
            Svensson har tagit del av. Detta är inte tillfredsställande.
          </note>
          <note type="speaker">
            Anf. 43 STEN SVENSSON (m):
          </note>
          <note>
            Herr talman! Jag ber att få tacka för detta mycket tydliga svar,
            som jag är mycket nöjd med.
          </note>
          <note>
            Överläggningen var härmed avslutad.
          </note>
          <note>
            11 § Svar på fråga 1991/92:619 om ungdomspraktikplatserna och
            försäkringsskyddet
          </note>
          <note>
            Anf. 44 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Sten Svensson har frågat mig vilka åtgärder som
            vidtas för att säkerställa att ungdomar inom ramen för ungdomspraktiken
            garanteras ett bra försäkringsskydd.
          </note>
          <note>
            Ungdomar som deltar i den föreslagna ungdomspraktiken kommer
            att garanteras samma försäkringsskydd som andra deltagare i arbetsmarknadsutbildning
            och inskrivna vid arbetsmarknadsinstitut.
          </note>
          <note>
            Dessa deltagare omfattas av lagen om arbetsskadeförsäkring och
            en särskild förordning som utfärdas av AMS om ersättning vid personskada.
            Härav följer att deltagarna skyddas vid såväl praktiskt arbete
            och teoretiska moment som färd till och från utbildningsstället.
            Deltagarna har även rätt till ersättning för sveda och värk, lyte
            eller annat bestående men som deltagaren ådragit sig.
          </note>
          <note>
            Vid dödsfall omfattas deltagarna av statens grupplivförsäkring,
            vilket bl.a. innebär att deltagares anhöriga har möjlighet till
            ersättning vid dödsfall.
          </note>
          <note>
            Även arbetsgivarna är skyddade av en förordning som ger arbetsgivaren
            rätt till ersättning om deltagaren orsakar arbetsgivaren person-
            eller sakskador.
          </note>
          <note>
            Som synes kommer deltagarna i ungdomspraktiken att ha ett gott
            skydd vid skador av allehanda slag.
          </note>
          <note>
            De som på sina håll uttrycker att ungdomarna skulle ha ett undermåligt
            försäkringsskydd är således ute i ''ogjort väder''.
          </note>
          <note type="speaker">
            Anf. 45 STEN SVENSSON (m):
          </note>
          <note>
            Herr talman! Jag ber att få tacka arbetsmarknadsministern även
            för det här svaret, som är klart och entydigt. Som arbetsmarknadsministern
            själv antyder i avslutningen på svaret har det ute i landet förekommit
            en opinionsbildning som är av motsatt innebörd. Den reform som
            arbetsmarknadsministern tar initiativ till är bra, och det är
            därför viktigt att den blir framgångsrik och att det är klara
            besked på de här punkterna. Jag hoppas att också detta, på samma
            sätt som svaret på min andra fråga, når ut informationsmässigt.
          </note>
          <note>
            Överläggningen var härmed avslutad.
          </note>
          <note>
            12 § Svar på frågorna 1991/92:629, 630, 633 och
          </note>
          <note>
            638 om arbetsmarknadssituationen
          </note>
          <note>
            Anf. 46 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Axel Andersson har mot bakgrund av förslaget om
            nedläggning av I 14 i Gävle frågat mig vilka åtgärder jag föreslår
            för att förbättra arbetsmarknadsituationen i Gävle med omnejd.
          </note>
          <note>
            Lisbeth Staaf-Igelström har mot bakgrund av bl.a.
          </note>
          <note>
            förslaget om omlokalisering av I 2 i Karlstad till
          </note>
          <note>
            Kristinehamn frågat mig vilka insatser jag i dag förbereder för
            att arbetsmarknadssituationen i
          </note>
          <note>
            Karlstad skall förbättras.
          </note>
          <note>
            Jan Fransson har mot bakgrund av förslaget om nedläggning av
            F 6 i Karlsborg frågat mig vilka förslag jag har utarbetat för
            att lösa de problem som regeringens politik ger upphov till i
            Karlsborgs kommun.
          </note>
          <note>
            Yvonne Sandberg-Fries har mot bakgrund av bl.a.
          </note>
          <note>
            pågående neddragningar inom försvaret frågat mig vilka förslag
            jag i dag kan presentera för att förbättra arbetsmarknadssituationen
            i Karlskrona.
          </note>
          <note>
            Jag besvarar samtliga frågor i ett sammanhang.
          </note>
          <note>
            De föreslagna strukturförändringarna inom försvaret beräknas
            få successiva effekter i minskad sysselsättning fram till år 1994.
          </note>
          <note>
            Regeringen inriktar sig på att föra en ekonomisk politik som
            ger låg inflation och lägre räntenivå.
          </note>
          <note>
            Inriktningen skall skapa god tillväxt och investeringsvilja.
            Arbetsmarknadspolitiken är en aktiv del i den ekonomiska politiken
            och anpassas kontinuerligt till det rådande läget på arbetsmarknaden.
          </note>
          <note>
            Regeringen har i årets budgetproposition, mot bakgrund av den
            svåra situationen på arbetsmarknaden, föreslagit mycket stora
            resurser för arbetsmarknadspolitik. Genom den stora satsningen
            redan i budgetpropositionen har regeringen givit arbetsmarknadsstyrelsen
            väsentligt bättre planeringsförutsättningar än tidigare.
          </note>
          <note>
            Dessutom bereds olika förslag inom arbetsmarknadspolitikens område
            inför kompletteringspropositionen, som kommer att tillställas
            riksdagen i slutet av april.
          </note>
          <note>
            Det är arbetsmarknadsstyrelsens uppgift att fördela de resurser
            som anvisas mellan länen med hänsyn till den aktuella arbetsmarknadssituationen.
          </note>
          <note>
            Länsarbetsnämnderna skall i sin tur fördela medlen utifrån lokala
            behov.
          </note>
          <note>
            Arbetsmarknadsmyndigheterna har att planera och vidta åtgärder
            för att underlätta omställningen på arbetsmarknaden.
          </note>
          <note type="speaker">
            Anf. 47 AXEL ANDERSSON (s):
          </note>
          <note>
            Herr talman! Jag ber att få tacka arbetsmarknadsministern för
            svaret på min fråga.
          </note>
          <note>
            Tyvärr innebär svaret inte något besked om vad regeringen har
            tänkt sig att sätta in för åtgärder i orter som är särskilt drabbade
            -- inte bara av aviserade regementsneddragningar utan också av
            andra ting, något som tillsammans för Gävle kommun har gjort att
            arbetslösheten är nära 5 %. I
          </note>
          <note>
            februari gick 2 783 personer enbart i Gävle kommun arbetslösa
            och dessutom var drygt 2 000
          </note>
          <note>
            personer i arbetsmarknadspolitiska insatser. Av de här personerna
            är 700 byggnadsarbetare utan jobb, och det är 28 % av byggarbetarkåren
            -- detta i länshuvudstaden Gävle.
          </note>
          <note>
            Staten och regeringen är både indirekt och direkt skyldiga till
            utvecklingen, då inom den statliga sektorn 480 personer redan
            under det senaste året har friställts genom den regionalisering
            som de statliga verken ägnar sig åt och där de nya och färre regionkontoren
            hamnar någon annanstans.
          </note>
          <note>
            Eftersom arbetsmarknadsministern inte hade något konkret besked
            att ge skulle jag vilja höra litet grand om några saker där vi
            tidigare har lagt fram förslag för arbetsmarknadsministern men
            som så att säga har gått vår näsa förbi i Gävleborgs län. Det
            senaste är Folkhälsoinstitutet. Det placerade regeringen i Stockholm,
            trots att riksdagen tidigare uttalat att när det gäller nya verksamheter
            som staten engagerat sig i skall i första hand en lokalisering
            utanför Stockholm undersökas.
          </note>
          <note>
            Dessutom väntar vi fortfarande på besked då det gäller högskolans
            utbyggnad. En snabb hantering av frågan från regeringens sida
            skulle väsentligt åtgärda byggarbetslösheten i Gävle och Gävleborgs
            län.
          </note>
          <note>
            Min fråga till arbetsmarknadsministern är alltså:
          </note>
          <note>
            Kan Börje Hörnlund ge något konkret besked om funderingar som
            arbetsmarknadsdepartementet och därmed regeringen har när det
            gäller en ort som
          </note>
          <note>
            Gävle som är så hårt drabbad av arbetslöshet?
          </note>
          <note type="speaker">
            Anf. 48 LISBETH STAAF-IGELSTRÖM (s):
          </note>
          <note>
            Herr talman! Jag får tacka arbetsmarknadsministern för det svar
            som jag erhållit.
          </note>
          <note>
            Anledningen till att jag ställt den här frågan är naturligtvis
            att jag är orolig för sysselsättningen och den höga arbetslösheten
            inom min hemkommun
          </note>
          <note>
            Karlstad. Jag accepterar den föreslagna fusionen mellan I 2 och
            A 9, beroende på att det är en rationell lösning i en svår besparingssituation.
            Men verksamhetsmässigt innebär det här förslaget enligt de uppgifter
            som jag har att antalet yrkesmilitärer kommer att minska från
            440 till 360, och samtidigt kommer antalet civilanställda att
            minska från 340
          </note>
          <note>
            till 140.
          </note>
          <note>
            I Värmland kommer vi att drabbas mycket hårt av de föreslagna
            besparingarna. I praktiken kommer samtliga besparingar att drabba
            Karlstad, och det ser vi som speciellt allvarligt, eftersom de
            olika försvarsbeslut som har tagits beträffande försvarsindustrin
            innebär att alltihopa hamnar just i Karlstads kommun. Sammantaget
            handlar det om
          </note>
          <note>
            1 500 tjänster redan, och nu aviseras ytterligare 500
          </note>
          <note>
            tjänster.
          </note>
          <note>
            Det är därför jag har ställt frågan, och jag är inte nöjd med
            svaret, utan jag vill fråga arbetsmarknadsministern om han har
            något konkret besked att ge, som jag kan ta med mig hem till Karlstad.
          </note>
          <note type="speaker">
            Anf. 49 JAN FRANSSON (s):
          </note>
          <note>
            Herr talman! Arbetsmarknadsministern och jag har helt olika försvarpolitiska
            bedömningar när det gäller flygflottiljen F 6 i Karlsborg.
          </note>
          <note>
            Arbetsmarknadsministern vill lägga ned F 6 -- vi socialdemokrater
            anser att F 6 har en plats i framtidens försvar.
          </note>
          <note>
            Jag får tacka för svaret, men det är klart att jag är oerhört
            besviken. Inga konkreta besked --
          </note>
          <note>
            Karlsborg med 8 000 invånare fick inte ens chansen att framföra
            sina argument, innan beslutet om nedläggning av F 6 togs.
          </note>
          <note>
            Frågan om konsekvenserna för Karlsborg av nedläggningen av F
            6 avfärdas med ett par rader i regeringens försvarspolitiska proposition.
            Det var en upprörande nonchalans mot karlsborgsborna, när chockbeskedet
            kom. I ett brev till
          </note>
          <note>
            Aktionsgruppen Rädda Karlsborg säger arbetsmarknadsministern
            att han är medveten om att många arbetstillfällen försvinner,
            och han skall följa utvecklingen noga för den händelse särskilda
            insatser måste göras.
          </note>
          <note>
            Jag vill fråga: Tror verkligen arbetsmarknadsministern att en
            sådan här nedläggning går spårlöst förbi? Också det är en upprörande
            brist på förståelse för att karlsborgsborna har rätt att få besked
            nu om vilka åtgärder som behövs för att rädda Karlsborg. Jag vill
            också fråga Börje Hörnlund om han anser att staten nu har ett
            socialt ansvar för Karlsborgs framtid som kommun.
          </note>
          <note type="speaker">
            Anf. 50 YVONNE SANDBERG-FRIES (s):
          </note>
          <note>
            Herr talman! Också jag ber att få tacka arbetsmarknadsministern
            för svaret på min fråga, även om det inte var mycket till svar.
          </note>
          <note>
            Bakgrunden till att jag har ställt den här frågan är ju att problemen
            på arbetsmarknaden i Karlskrona växer för varje dag som går, och
            de riskerar att bli dramatiska om inga motåtgärder vidtas.
          </note>
          <note>
            När regeringen lade fram sitt förslag till försvarspolitik innehöll
            det beskedet att minst 350
          </note>
          <note>
            personer, främst civilanställda, kommer att förlora sina jobb.
            I förra veckan kom besked från Ericsson att 320 anställda skall
            varslas om uppsägning.
          </note>
          <note>
            Redan tidigare har vi fått besked om att ca 100
          </note>
          <note>
            personer måste lämna sina jobb hos Landis &amp; Gyr.
          </note>
          <note>
            Åkermans drar sig ur den nybyggda fabriken på
          </note>
          <note>
            Verkö och 75 personer mister jobben. Till detta kommer nedskärningar
            i kommun och landsting i storleksordningen 1 500 arbetstillfällen,
            i hög grad orsakade av regeringens neddragningar av statsbidrag
            till kommuner och landsting.
          </note>
          <note>
            Sammantaget innebär detta att Karlskrona under de närmaste åren
            kommer att förlora minst 2 000
          </note>
          <note>
            jobb, Börje Hörnlund.
          </note>
          <note>
            Börje Hörnlund är ju också ansvarig för regionalpolitiken. Arbetsmarknadspolitiken
            i all ära -- den är bra, och den skall vi arbeta med. Men den
            är ju inte fullständig; det är inte bara arbetsmarknadspolitiken
            som kan lösa problemen, utan man måste också ta till de regionalpolitiska
            instrument som regeringen har till sitt förfogande.
          </note>
          <note>
            Det finns också konkreta åtgärder att vidta i
          </note>
          <note>
            Karlskrona. Vi hade fått löften från den förra regeringen om
            att det skulle göras fortsatta regionalpolitiska satsningar i
            Karlskrona. Det gällde bl.a. omvandlingen av det s.k.
          </note>
          <note>
            Gräsviksområdet. Det hade också tidigare gjorts ett uttalande
            om att, förutom de två kommuner som är tillfälligt inplacerade
            i stödområde i
          </note>
          <note>
            Blekinge, de andra kommunerna skulle ges en generös behandling
            i fråga om lokaliseringsstöd.
          </note>
          <note>
            Jag utgår från att så kommer att bli fallet också i fortsättningen.
          </note>
          <note>
            Anf. 51 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Först och främst tycker jag att det tillhör god
            sed att man avvaktar riksdagsbeslut och ser vad som händer innan
            man går in och vidtar konkreta åtgärder.
          </note>
          <note>
            Jag skall inte föra någon försvarsdebatt, men jag vill påminna
            de fyra debattörerna om att deras partimotion innehåller 7,3 miljarder
            mindre under denna femårsperiod. Ser man det ur ren sysselsättningssynpunkt
            -- vilket jag inte tycker att man skall göra när man skall bedöma
            försvarsfrågorna -- är det förslaget ännu jobbigare för den som
            sitter som arbetsmarknadsminister.
          </note>
          <note>
            Sedan vill jag beröra Karlsborg. Jag har faktiskt en mycket stor
            respekt för vad det betyder för
          </note>
          <note>
            Karlsborg om man får behålla sin flygflottilj eller inte. Det
            är nästan en oförskämdhet att påstå att jag inte skulle förstå
            vad det betyder för en så pass liten arbetsmarknad.
          </note>
          <note>
            Till Yvonne Sandberg-Fries vill jag säga att det är bra med socialdemokratiska
            löften, men det hade varit bättre om Socialdemokraterna hade skött
            ekonomin på ett sådant sätt att vi inte hade ärvt detta sysselsättningsläge
            och denna ekonomi, dvs.
          </note>
          <note>
            följderna av 80-talets spekulations- och inflationsagerande.
            Det är det som vi nu lider av och som vi kommer att få jobba med
            i flera år framåt innan vi får ordning på läget. Det skulle vara
            klädsamt om debattören också erkände sådana saker.
          </note>
          <note>
            Det finns många problem, däribland regionalpolitiska problem,
            och därför har vi dels anslagit 20 miljarder till AMS, dels för
            avsikt att komma med nya förslag i slutet av april. Jag lovar
            att jag kommer att jobba väldigt mycket med de här frågorna.
          </note>
          <note type="speaker">
            Anf. 52 AXEL ANDERSSON (s):
          </note>
          <note>
            Herr talman! Börje Hörnlunds referat av den socialdemokratiska
            försvarspolitiska motionen är inte riktigt. Vi har också ett påslag
            på 7,3 miljarder, men våra förslag skiljer sig i fråga om hur
            beloppet skall användas. Vi lägger i vår motion ytterligare
          </note>
          <note>
            2,8 miljarder på försvaret, men vi vill under en femårsperiod
            anslå 4,5 miljarder för särskilda, riktade arbetsmarknadspolitiska
            och andra insatser till de orter som drabbas av nedläggning av
            regementen.
          </note>
          <note>
            Vi anser också att försvarets organisation måste bantas och antalet
            regementen skäras ned, men till skillnad från regeringen anvisar
            vi medel som skall komma de här orterna till del, som förutom
            nedläggning av regementen och garnisoner m.m.
          </note>
          <note>
            ser andra oroande tecken på arbetsmarknaden. I en sådan situation
            bör en ansvarsfull regering ingripa.
          </note>
          <note>
            Tyvärr fick jag inget konkret svar av Börje
          </note>
          <note>
            Hörnlund när det gäller Gävle, så jag upprepar min fråga: Planeras
            några insatser för Gävle kommun i denna situation, Börje Hörnlund?
            Ja eller nej?
          </note>
          <note type="speaker">
            Anf. 53 LISBETH STAAF-IGELSTRÖM (s):
          </note>
          <note>
            Herr talman! I går hade Karlstad besök av försvarsministern.
            Jag citerar ur dagens nummer av
          </note>
          <note>
            Värmlands Folkblad -- för övrigt en förträfflig tidning:
          </note>
          <note>
            ''Som också sa sig vara medveten om att Karlstad drabbas hårt
            av nedskärningarna vid Swedish
          </note>
          <note>
            Ordnance, flytten av I 2 och den (kanske)
          </note>
          <note>
            kommande personalminskningen på Karolinen.
          </note>
          <note>
            - Men det är arbetsmarknadsministerns sak, och jag säger ofta
            till honom att staten ska göra vad den kan för att verkningarna
            ska bli så små som möjligt.
          </note>
          <note>
            Han har betydligt mer pengar än jag, och jag har tillåtit mig
            säga att jag har svårt att förstå varför man ska lägga ner förband
            och flytta pengar från försvaret till Ams...
          </note>
          <note>
            - Fast långsiktig överlevnad för militära förband måste bygga
            på säkerhetspolitiska argument, inte på arbetsmarknadsskäl, sa
            försvarsministern.''
          </note>
          <note>
            Det är därför som jag har ställt den här konkreta frågan.
          </note>
          <note>
            Jag anser inte att arbetsmarknadsministern skall skylla på den
            förra, socialdemokratiska regeringen och dess ekonomiska politik.
            Vi har haft en borgerlig regering sedan oktober månad, och det
            är dags att den tar ansvar för sin ekonomiska politik.
          </note>
          <note type="speaker">
            Anf. 54 JAN FRANSSON (s):
          </note>
          <note>
            Herr talman! Jag förstår att det kan vara jobbigt att vara arbetsmarknadsminister,
            men Börje Hörnlund har faktiskt ansvaret i regeringen nu. Min
            fråga var mycket klar: Anser Börje Hörnlund att staten nu har
            ett socialt ansvar för Karlsborgs kommuns framtid?
          </note>
          <note>
            Jag är inte övertygad om att Börje Hörnlund är medveten om de
            ödesdigra följderna för Karlsborg när F 6 läggs ned. Som en direkt
            följd av nedläggningen skulle vi få en arbetslöshet på 17 %, och
            arbetslösheten i kommunen skulle bli 20--
          </note>
          <note>
            25 %. Det rör sig om minst 700 arbetstillfällen.
          </note>
          <note>
            Kommunernas intäkter skulle minska drastiskt, osv.
          </note>
          <note>
            Börje Hörnlunds partikamrat Bengt Kindbom från
          </note>
          <note>
            Skaraborg sade inför 8 000 skaraborgare: Det skulle bli en katastrof
            om flygflottiljen skulle läggas ned. Delar Börje Hörnlund Bengt
            Kindboms uppfattning? Uppenbarligen har han inte fått något som
            helst gehör. Har arbetsmarknadsministern nu förståelse för att
            karlsborgsborna väntar på konkreta besked om alternativ sysselsättning?
          </note>
          <note type="speaker">
            Anf. 55 YVONNE SANDBERG-FRIES (s):
          </note>
          <note>
            Herr talman! Börje Hörnlund har ibland i kammaren talat sig varm
            även för sydöstra
          </note>
          <note>
            Sverige -- jag hoppas att han kommer ihåg det nu, när han har
            blivit minister i den nya regeringen.
          </note>
          <note>
            Börje Hörnlund och jag satt båda i den senaste regionalpolitiska
            kommittén, och en av de viktigaste slutsatserna där var att regionalpolitik
            måste föras inom alla politikområden, och inte enbart begränsas
            till lokaliseringsstöd, även om det naturligtvis också är viktigt.
          </note>
          <note>
            Därför skulle jag vilja uppmana Börje Hörnlund att fundera över
            t.ex. infrastruktursatsningarna, där kommunikationsministerns
            senaste besked innebär att icke en enda satsning görs i sydöstra
            Sverige.
          </note>
          <note>
            Det bygger på en gammaldags föreställning om att östra Europa
            inte existerar. Ni måste nu se till att vägverket, SJ och andra
            tänker i andra banor och ser att sydöstra Sverige har hamnat i
            ett helt nytt geografiskt läge, med tanke på vad som händer. Vi
            har konkreta objekt, t.ex. upprustningen av järnvägen mellan Holmsjö
            och Nävragöl, en ny färjeterminal i Karlskrona, osv. Fundera över
            det,
          </note>
          <note>
            Börje Hörnlund!
          </note>
          <note type="speaker">
            Anf. 56 FÖRSTE VICE TALMANNEN:
          </note>
          <note>
            Jag hemställer att de ärade talarna respekterar att taletiden
            är slut då den röda lampan lyser.
          </note>
          <note>
            Anf. 57 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! När det gäller Gävle vet jag att utbildningsdepartementet
            för närvarande tittar mycket noga på högskolefrågan.
          </note>
          <note>
            Jag tror att vi måste vara sams om en sak -- det är egentligen
            hela riksdagen sams om --, och det är att jag inte skall sitta
            och välja ut enstaka vägobjekt och dirigera varje krona. Vi ger
            ramanslag till arbetsmarknadsverket, som fördelar det rättvist
            efter de bekymmer man har på arbetsmarknaden.
          </note>
          <note>
            Jag har haft besök från Karlsborg, och jag vet i detalj hur de
            har det där. Jag har också erbjudit mig att besöka länet, och
            en dag har fastställts. Jag förutsätter att jag då kommer till
            Karlsborg.
          </note>
          <note>
            När det gäller regionalpolitiken är det oerhört viktigt, också
            i detta mycket besvärliga läge, när det är dåliga siffror i nästan
            alla kommuner, att man behåller rättvisetänkandet, så att man
            ser olika svårighetsgrader. Då måste också sydöstra Sverige beaktas.
          </note>
          <note type="speaker">
            Anf. 58 AXEL ANDERSSON (s):
          </note>
          <note>
            Herr talman! Den här lilla öppningen som arbetsmarknadsministern
            gjorde var ändå glädjande. Jag hoppas att Börje Hörnlund medverkar
            till att högskolefrågan i Gävle inte hamnar i långbänk. Då tappar
            vi tempo, inte bara direkt för arbetsmarknaden, utan också på
            lång sikt för den eftergymnasiala utbildningen, där
          </note>
          <note>
            Gävleborgs län ligger längst ned bland Sveriges län.
          </note>
          <note>
            Herr talman! Det är bekymmersamt när en länshuvudstad har så
            hög arbetslöshet och så stora arbetsmarknadspolitiska problem
            som Gävle har i dag. Vi som kommer från Gävleborg förväntar oss
            att regeringen lever upp till regeringsdeklarationen, att hela
            Sverige skall leva, att de insatser som behövs kan sättas in av
            regeringen, mer kraftfullt än vad som har skett hittills. Jag
            hoppas att den här lilla debatten har drivit på åtminstone arbetsmarknadsministern
            så att det kommer att ske saker.
          </note>
          <note type="speaker">
            Anf. 59 LISBETH STAAF-IGELSTRÖM (s):
          </note>
          <note>
            Herr talman! Som jag sade inledningsvis, ställde jag den här
            frågan på grund av att jag var orolig för sysselsättningen i min
            hemkommun Karlstad. Som residensstad har Karlstad den högsta arbetslösheten
            bland jämförbara städer. Utifrån det som jag har framfört och
            de olika förslag som vi har lagt fram i motioner här i riksdagen,
            hoppas jag att den borgerliga regeringen vidtar kraftfulla åtgärder,
            så att vi kan fortsätta att ha en bra tillvaro hemma i Karlstad.
          </note>
          <note type="speaker">
            Anf. 60 JAN FRANSSON (s):
          </note>
          <note>
            Herr talman! Arbetsmarknadsministerns kamrat på försvarsdepartementet
            vägrade att ta emot
          </note>
          <note>
            Karlsborgs kommun innan beslutet togs. Det är märkligt att Börje
            Hörnlund inte kan ge ett rakt svar, ett ja, på min fråga: Anser
            Börje Hörnlund att staten nu har ett socialt ansvar för Karlsborgs
            framtid?
          </note>
          <note>
            Herr talman! Jag beklagar naturligtvis på karlsborgsbornas vägnar
            att vi har en regering och en arbetsmarknadsminister som kan fatta
            ett beslut som är förödande för ett samhälle, utan att ge ett
            enda konkret besked till de människor som nu direkt drabbas av
            regeringens beslut. Det är ynkligt, herr minister.
          </note>
          <note type="speaker">
            Anf. 61 YVONNE SANDBERG-FRIES (s):
          </note>
          <note>
            Herr talman! Jag tar fasta på vad Börje Hörnlund sade om att
            sydöstra Sverige också kommer att beaktas. Jag hoppas att det
            skall leda till konkreta åtgärder från regeringens sida, därför
            att några sådana har vi ännu icke sett skymten av i den landsändan.
            Snarare har vi blivit förbigångna med en förödande tystnad och
            ett ointresse av den nya regeringen.
          </note>
          <note>
            Vi har många angelägna projekt som faller väl in i ett långsiktigt
            perspektiv, när det handlar om t.ex.
          </note>
          <note>
            kommunikationer. Vi har exempel på lokaliseringar som kan göras
            och som regeringen kan fatta beslut om snabbare än vad arbetsmarknadsministern
            anar, om bara viljan finns. Jag tänker t.ex. på underhållsavdelningen
            vid försvarets materielverk, som nu ingår i ett förslag som riksdagen
            skall ta ställning till. Om Börje
          </note>
          <note>
            Hörnlund talade med sina kamrater i försvarsutskottet kunde vi
            kanske få ett resultat på den punkten.
          </note>
          <note>
            Jag konstaterar att det är bra med socialdemokratiska löften,
            därför att de hålls. Jag hoppas att det löfte som Börje Hörnlund
            gav också kommer att hållas.
          </note>
          <note>
            Anf. 62 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Till Axel Andersson vill jag kort säga att jag vet
            att Gävleborg är ett län som har det mycket bekymmersamt, och
            det kommer nästan högst upp, eller högst upp, när det gäller att
            återskapa en robust och bred arbetsmarknad.
          </note>
          <note>
            När det gäller Karlsborg kommer jag, när ett riksdagsbeslut föreligger,
            att skicka ut en skrivelse till länsarbetsnämnderna i de berörda
            länen, som tyvärr drabbas av neddragningarna, så att det kommer
            fram ett lokalt material som man kan arbeta utifrån. Det är alltid
            lokalt som man kan göra mest i samarbete.
          </note>
          <note>
            Överläggningen var härmed avslutad.
          </note>
          <note>
            13 § Svar på fråga 1991/92:626 om reglerna om ersättning från
            A-kassan
          </note>
          <note>
            Anf. 63 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Sten Andersson i Malmö har frågat mig vilka åtgärder
            jag tänker vidta för att förhindra att anställda blir utan arbetslöshetsersättning
            i situationer när de är registrerade som delägare i ett handelsbolag.
          </note>
          <note>
            De nuvarande reglerna innebär att ersättning kan utgå till den
            arbetslöse som före arbetlöshetens inträde har kombinerat en heltidsanställning
            med ett engagemang i en rörelse. En förutsättning för detta är
            emellertid att rörelsen inte utvidgas under arbetslösheten och
            förhindrar den enskilde från att anta erbjudet lämpligt arbete.
            Förhållandet är något annorlunda när den arbetslöse kombinerat
            en deltidsanställning med ett engagemang i en rörelse. I dessa
            fall kan ersättning utgå om verksamheten och inkomsterna i rörelsen
            är begränsade och om rörelsen inte utvidgas efter arbetslöshetens
            inträde.
          </note>
          <note>
            Dagens regelverk tillåter således att en anställning kombineras
            med ett engagemang i en rörelse. En bedömning görs emellertid
            i varje enskilt fall.
          </note>
          <note>
            Jag vill även framhålla att regeringen nyligen tillsatt en särskild
            utredare med uppdrag att utforma förslag till en obligatorisk
            arbetslöshetsförsäkring.
          </note>
          <note>
            Uppdraget innebär att en total översyn skall göras av arbetslöshetsförsäkringens
            nuvarande regler. I
          </note>
          <note>
            detta sammanhang kommer det av Sten Andersson upptagna problemet
            att noga analyseras och behandlas.
          </note>
          <note>
            Anf. 64 STEN ANDERSSON i Malmö (m):
          </note>
          <note>
            Herr talman! Jag tackar för svaret på min fråga.
          </note>
          <note>
            Bakgrunden till frågan är att några personer har blivit nekade
            A-kasseersättning på grund av att de har ägt en femtiondedel av
            en travhäst i ett handelsbolag. De har ibland fått beskedet ja,
            ibland nej, och ibland beskedet att de inte skall tala om att
            de är delägare i ett handelsbolag, eftersom de i så fall kan få
            ersättning. Jag tycker att det är en situation som icke är tillfredsställande.
          </note>
          <note>
            Enligt statsrådet skall dessa frågor tas upp i en utredning,
            och det är positivt. Men, herr talman, jag skulle ändå vilja ställa
            en del frågor när det gäller statsrådets tolkning av uttrycket
          </note>
          <note>
            ''engagemang i en rörelse''.
          </note>
          <note>
            Jag kan t.ex. ha ett 40-timmarsarbete och betala full avgift
            till A-kassan. Som en fritidssysselsättning äger jag en del av
            en travhäst. Men vad har det att göra med min A-kassa? Under en
            period av eventuell arbetslöshet kan jag sedan trappa upp engagemanget.
            Jag får ersättning ur A-kassa och har en del pengar på banken
            och köper en del till i travhästen. Är det att trappa upp engagemanget?
          </note>
          <note>
            Jag tror att statsrådet har missuppfattat vilka insatser man
            gör som delägare i t.ex. ett handelsbolag som äger ett antal travhästar.
            Det är endast fråga om en fritids- och hobbysyssla.
          </note>
          <note>
            Anf. 65 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Sten Andersson i Malmö vet att jag som statsråd
            inte kan gå in på enskilda fall.
          </note>
          <note>
            Men om man äger 2 % av en travhäst och det uppstår bekymmer av
            den anledningen, har jag en stark känsla av att det är mycket
            viktigt att se över reglerna för att driva en rörelse vid sidan
            om en anställning och sedan få ut ersättning från arbetslöshetskassa.
          </note>
          <note>
            Anf. 66 STEN ANDERSSON i Malmö (m):
          </note>
          <note>
            Herr talman! Jag hoppas att statsrådet förstår vad denna fråga
            handlar om egentligen. Det handlar om människor som arbetar 40
            timmar i veckan och sedan på sin fritid är delägare i t.ex. en
            travhäst.
          </note>
          <note>
            Vid en deltidsanställning kanske de utökar engagemanget. Vad
            innebär ett utökat engagemang? De får fortfarande endast halv
            ersättning från A-kassan. De har kanske pengar på banken så att
            de kan köpa en andel till i hästen.
          </note>
          <note>
            Skall det negativt få påverka ersättningen från A-
          </note>
          <note>
            kassan som man själv har betalat in pengar till?
          </note>
          <note>
            Anf. 67 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Uppriktigt sagt tycker jag, att om man har råkat
            ut för det Sten Andersson i Malmö har talat om bör man omedelbart
            ta kontakt med den länsarbetsnämnd man tillhör för att diskutera
            igenom fallet. Är det som Sten Andersson säger, är det inte bra.
          </note>
          <note>
            Anf. 68 STEN ANDERSSON i Malmö (m):
          </note>
          <note>
            Herr talman! Jag tackar för svaret.
          </note>
          <note>
            Överläggningen var härmed avslutad.
          </note>
          <note>
            14 § Svar på fråga 1991/92:639 om kvinnorna och frågor om miljö
            och utveckling
          </note>
          <note type="speaker">
            Anf. 69 Statsrådet GÖREL THURDIN (c):
          </note>
          <note>
            Herr talman! Inga-Britt Johansson har med anledning av ett pressmeddelande
            från miljö- och naturresursdepartmentet frågat mig på vilket sätt
            jag anser att kvinnor deltar i utformningen av den viktiga framtidsfråga
            som forskning kring miljön och naturresurser utgör.
          </note>
          <note>
            Arbetet i regeringen är så fördelat att allmänna frågor om forskning
            handläggs av utbildningsdepartmentet. Jag kommer därför att besvara
            frågan utifrån det pressmeddelande som citeras.
          </note>
          <note>
            Vid en konferens om Kvinnor-Miljö-Utveckling den 14 mars sade
            jag följande: ''Kvinnor skall vara med och diskutera och besluta
            om frågor som gäller miljö och utveckling. Dessa är våra framtidsfrågor!
          </note>
          <note>
            Miljöproblemen kan inte lösas utan samarbete mellan alla aktörer
            i samhället. Det gäller att samarbeta på alla nivåer.''
          </note>
          <note>
            Som mark- och planminister vill jag på alla sätt stimulera och
            uppmana kvinnor att delta i samhällsplaneringen. Det kan t.ex.
            gälla lokalt i utformningen av detaljplaner och översiktsplaner
            i kommunerna, som har stor betydelse för vår miljö.
          </note>
          <note>
            Vi vet att det norska miljödepartementet driver ett antal spännande
            projekt för att göra kvinnor mer delaktiga i den fysiska planeringen,
            vilket också lyckats. Vi får naturligtvis bygga vidare på sådana
            projekt här i Sverige.
          </note>
          <note>
            Ett viktigt forum där forskning kring miljön och naturresurser
            tas upp är miljövårdsberedningen, där jag själv är vice ordförande.
            Bland miljövårdsberedningens övriga ledamöter återfinns fyra mycket
            kompetenta kvinnor. I
          </note>
          <note>
            miljövårdsberedningen pågår projekt bl.a om livsstil, miljö och
            kretsloppstänkandet. Fredagen den 10 april hålls ett seminarium
            om bioteknikens miljöeffekter. I detta medverkar sex kvinnor och
            sju män.
          </note>
          <note>
            I styrelsen för statens institut för byggnadsforskning, där miljö-
            och hälsoaspekter är viktiga, finns fyra kvinnor och sex män.
            I
          </note>
          <note>
            naturvårdsverkets forskningsnämnd finns tre kvinnor och åtta
            män.
          </note>
          <note>
            Jag vill självklart att fler kvinnor skall bli engagerade i forskning
            och planering kring miljöoch naturresursfrågor. Utbildningsminister
            Per
          </note>
          <note>
            Unckel har tillsatt en arbetsgrupp för jämställdhet i högskolan.
            Bland uppgifterna ingår att uppmärksamma frågan om rekrytering
            av kvinnor till forskarutbildning. I gruppens direktiv finns angivet
            att resultatet skall ligga till grund för arbetet med 1993 års
            proposition i syfte att förbättra jämställdheten inom högskolan.
            Det innebär att gruppens synpunkter är viktiga i utarbetandet
            av
          </note>
          <note>
            1993 års proposition om utbildning och forskning.
          </note>
          <note type="speaker">
            Anf. 70 INGA-BRITT JOHANSSON (s):
          </note>
          <note>
            Herr talman! Jag ber att få tacka för svaret.
          </note>
          <note>
            Jag måste erkänna att jag har litet svårt att tolka svaret. Som
            mark- och planministern mycket riktigt säger kan inte miljöproblemen
            lösas utan ett samarbete mellan alla aktörer i samhället och på
            alla nivåer. Sedan räknar statsrådet upp ett antal områden där
            kvinnor medverkar. De kvalificerade kvinnorna finns. Men på en
            nivå, nämligen i forskningsberedningen, där utbildningsdepartementet
            tillsätter ledamöterna, är det dåligt. Om vi talar om alla nivåer,
            måste väl även den nivån vara inräknad. Eller menar Görel
          </note>
          <note>
            Thurdin att samarbete i sådana frågor inte sker på den nivån?
          </note>
          <note>
            Min fråga var inte någon allmän forskningsfråga.
          </note>
          <note>
            Jag frågade om kvinnors möjlighet att se till att miljöfrågorna
            tas med i den kommande forskningspropositionen. Det är det arbetet
            forskningsberedningen skall göra.
          </note>
          <note>
            Avser ministern att ta upp några diskussioner med
          </note>
          <note>
            Per Unckel om att få med dessa frågor i forskningsberedningen?
            Annars ser jag en stor risk för att miljöfrågorna inte kommer
            med i nästa forskningsproposition.
          </note>
          <note type="speaker">
            Anf. 71 Statsrådet GÖREL THURDIN (c):
          </note>
          <note>
            Herr talman! Jag har tittat på vilka ledamöter som ingår i regeringens
            forskningsberedning och funnit att det är fem kvinnor och 22 män.
            Inga-Britt
          </note>
          <note>
            Johansson har bara funnit fyra kvinnor, men det är illa nog som
            det är.
          </note>
          <note>
            Men den här situationen beror i hög grad på den stora mansdominansen
            i själva forskarvärlden. Jag har själv suttit i forskningsrådsnämndens
            styrelse.
          </note>
          <note>
            Det fanns inte precis någon stor mängd kvinnor där.
          </note>
          <note>
            För att kunna utnämna fler kvinnor måste det finnas ett större
            underlag. Därför måste vi börja från grunden och få fler kvinnor
            att välja forskarkarriären.
          </note>
          <note>
            Jag har från nätverk för kvinnliga forskare fått veta hur jobbigt
            de har det i forskarvärlden. Särskilt mycket har inte gjorts åt
            den situationen tidigare.
          </note>
          <note>
            Något måste naturligtvis göras. Det finns en jämställdhetsminister,
            nämligen Birgit Friggebo, som arbetar med dessa ärenden.
          </note>
          <note>
            Regeringen diskuterar frågorna när det gäller forskningsområdet.
            Vi är åtta kvinnliga statsråd som är oerhört intresserade av att
            både påverka forskningspropositionen och att få kvinnor att delta
            så mycket som det över huvud taget går.
          </note>
          <note type="speaker">
            Anf. 72 INGA-BRITT JOHANSSON (s):
          </note>
          <note>
            Herr talman! Det är exakt samma argument som används i alla de
            mansdominerade församlingar som har tillsatts i regeringen under
            den senaste tiden. Med åtta kvinnor i regeringen borde det finnas
            litet genomslag.
          </note>
          <note>
            Görel Thurdin har själv räknat upp alla de ställen där kvalificerade
            kvinnor finns som skulle kunna delta i det här arbetet. Jag kan
            nämna en på rak arm: Eva Selin, som är Görel Thurdins partikamrat,
            vid universitetet i Göteborg. Hon skulle platsa alldeles utmärkt
            i en sådan här församling.
          </note>
          <note>
            Det allra allvarligaste är kanske ändå inte att det är så få
            kvinnor, utan det faktum att miljöfrågorna egentligen inte alls
            finns med i forskningsberedningen.
          </note>
          <note type="speaker">
            Anf. 73 Statsrådet GÖREL THURDIN (c):
          </note>
          <note>
            Herr talman! Om Inga-Britt Johansson vill gå närmare in på frågan
            om forskningsberedningen och diskutera dess arbete, måste hon
            ställa frågan till Per Unckel. Jag vet bara att vi har diskuterat
            dessa frågor i regeringen och att vi tar oerhört allvarligt på
            detta att det måste till fler kvinnor över huvud taget i sådana
            sammanhang. Det är inte alltid så lätt. Det finns naturligtvis
            duktiga kvinnor, t.ex. Eva Selin som Inga-Britt Johansson nämnde.
          </note>
          <note>
            Jag är också medveten om att forskarvärlden inte omfattar så
            många kvinnor i förhållande till männen, och kvinnorna arbetar
            ofta på sämre villkor är männen. Det är viktiga frågor som man
            naturligtvis kommer att titta på i t.ex. den kommitté som nu är
            tillsatt. Per Unckel har observerat problematiken och tänker i
            arbetsgruppen ta itu med den.
          </note>
          <note type="speaker">
            Anf. 74 INGA-BRITT JOHANSSON (s):
          </note>
          <note>
            Herr talman! Per Unckel har alltså observerat problematiken.
            Så tillsätter man en arbetsgrupp för jämställdhet i högskolan.
            Det enklaste sättet att gömma undan frågorna är att tillsätta
            en arbetsgrupp. Det är en teknik som många använder, inte bara
            Per Unckel, i sådana här frågor.
          </note>
          <note>
            Jag hoppas att det finns några kvinnor i den arbetsgruppen.
          </note>
          <note>
            Fortfarande vill jag ha svar på frågan om Görel
          </note>
          <note>
            Thurdin, kanske tillsammans med Olof Johansson, tänker fortsätta
            diskussionen med Per Unckel för att få in kvinnor och miljöfrågor
            i forskningsberedningen, eller om man tänker finna sig i att dessa
            frågor är borta inför den forskning som enligt propositionen kommer
            att gälla ett antal år framåt.
          </note>
          <note type="speaker">
            Anf. 75 Statsrådet GÖREL THURDIN (c):
          </note>
          <note>
            Herr talman! Det är inte utbildningsdepartementet ensamt som
            arbetar fram en omfattande forskningsproposition, utan forskning
            pågår på alla politikområden. Därför kommer miljö- och naturresursdepartementet
            att vara oerhört aktivt för att få in i forskningspropositionen
            så mycket som möjligt på vårt område. Det pågår mycket forskning
            på miljöområdet. Naturvårdsverket har hand om forskning. Vi har
            en miljövårdsberedning som ju är tänkt att vara en spjutspets
            där det ingår många forskare. Den leds av en kvinna. Hon är mycket
            intresserad av att få kvinnor att delta. Själv strider jag hela
            tiden för att kvinnor på olika sätt skall vara med. Därför har
            jag också tagit initiativ till en Europarådskonferens om kvinnors
            delaktighet på miljöområdet för att bygga det uthålliga samhället.
          </note>
          <note type="speaker">
            Anf. 76 INGA-BRITT JOHANSSON (s):
          </note>
          <note>
            Herr talman! Då kan vi alltså konstatera att när det gäller miljövårdsberedning,
            naturvårdsverk och internationella konferenser är det okej att
            kvinnor är med, men inte när det gäller att få in kvinnor i regeringens
            forskningsberedning.
          </note>
          <note type="speaker">
            Anf. 77 Statsrådet GÖREL THURDIN (c):
          </note>
          <note>
            Herr talman! Det var Inga-Britt Johanssons tolkning, inte min.
          </note>
          <note>
            Överläggningen var härmed avslutad.
          </note>
          <note>
            15 § Svar på fråga 1991/92:623 om livsmedelslagstiftningens konkurrenshämmande
            effekter
          </note>
          <note>
            Anf. 78 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jan Backman har frågat mig vilka åtgärder jag avser
            att vidta för att livemedelslagstiftningen inte skall få konkurrenshämmande
            effekter. Frågan ställs mot bakgrund av de begränsningar som finns
            vad gäller tillsättande av vitaminer m.m. i livsmedel.
          </note>
          <note>
            Det grundläggande syftet med vår livsmedelslagstiftning är att
            se till att konsumenterna skyddas mot hälsorisker och oredliga
            förfaranden. Enligt 2 § i livsmedelsverkets kungörelse (SLV FS
            1983:2) med föreskrifter om berikningsmedel i livsmedel fordras
            tillstånd för att berika livsmedel eller importera berikat livsmedel.
          </note>
          <note>
            En förutsättning för att ett berikningstillstånd skall beviljas
            är att produkten redan utan berikning kan anses vara värdefull
            från näringssynpunkt samt att produkten är en naturlig bärare
            av vitaminerna i fråga. Berikning bör tillgripas om en naturlig
            halt av näringsämnen gått förlorad under tillverkningen, t.ex.
            beträffande lättmjölk, mjöl som förlorar näringsämnen under siktningsprocessen
            eller om andra starka skäl från näringssynpunkt talar för en berikning,
            t.ex.
          </note>
          <note>
            beträffande barnmat. Kravet att berikningen skall kunna motiveras
            från näringssynpunkt är en fråga om redlighet.
          </note>
          <note>
            Produkter med högt sockerinnehåll utan annat näringsvärde än
            tillförsel av energi, t.ex.
          </note>
          <note>
            chokladdryck, är exempel på produkter där en berikning inte kan
            motiveras. Hela Norden tillämpar i stort samma bestämmelser som
            vi.
          </note>
          <note>
            Rättsområdet är inte harmoniserat i EG.
          </note>
          <note>
            Diskussion har förts om ett direktiv på området, men enighet
            har hittills inte kunnat nås om innehållet i ett sådant regelverk.
          </note>
          <note>
            Svaret på Jan Backmans fråga är alltså att de regler som vi har
            om berikning av livsmedel har tillkommit för att dels hindra att
            i livsmedel tillsätts hälsofarliga vitaminer m.m., dels se till
            att produkter som i sig själva inte är näringsriktiga genom berikning
            uppfattas som nyttiga. Givetvis skall vi inte ha regler som i
            onödan hämmar konkurrensen. Vi måste därför noga pröva varje regel
            som kan få sådana effekter. Dessa generella regler har gällt under
            lång tid och torde därför vara allmänt kända inom livsmedelsbranschen.
            Några skäl för att nu införa nya principer rörande berikning av
            livsmedel finns inte enligt min mening.
          </note>
          <note type="speaker">
            Anf. 79 JAN BACKMAN (m):
          </note>
          <note>
            Herr talman! Jag ber att få tacka jordbruksministern för svaret.
            Den produkt som har skapat en viss uppståndelse är alltså O'Boymotsvarigheten
            Suchard Express som innehåller
          </note>
          <note>
            B1-, B2-, B6- och E-vitaminer. Den produceras årligen i 200 000
            ton i Europa. Den svenska konsumenten kan i varje fall tidvis
            köpa den på vissa färjor mellan Sverige och Danmark, och den finns
            tillgänglig i danska butiker. Svenska läkare har konstaterat att
            den inte är skadlig att dricka.
          </note>
          <note>
            Den bestämmelse som jordbruksministern åberopar har sin grund
            i vitaminiseringsförordningen från 1941.
          </note>
          <note>
            Jordbruksministern räknar upp vissa produkter som den äger tillämplighet
            på. Det finns vissa undantag.
          </note>
          <note>
            Det är fortfarande så att i de EG-regler som vi strävar att harmonisera
            oss till finns inga motsvarande förbud. Man talar om skydd för
            beteckningar. Chokladmjölk ingår inte bland dem.
          </note>
          <note>
            Man talar också om krav på innehållsdeklaration.
          </note>
          <note>
            Jag menar att grundprincipen borde vara att konsumenten själv,
            med hjälp av en tydlig och begriplig innehållsdeklaration, skall
            kunna välja den produkt som motsvarar hennes eller hans behov.
            Det är också andemeningen i EG-reglerna.
          </note>
          <note>
            På så sätt skulle vi kunna avstå från att behålla sådana regler
            som försvårar konkurrensen. Enligt uppgift har SPK funderat på
            att kräva att försäljningsförbudet skall hävas för att få lägre
            priser. Jag tror att de svenska konsumenterna nu är så mogen,
            inte minst genom svenska konsumentjournalisters insatser, att
            vi kan klara av att skilja mellan nyttiga och onyttiga produkter.
          </note>
          <note>
            Anf. 80 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Som jag sade i mitt svar är det naturligtvis så
            -- där är jag överens med Jan
          </note>
          <note>
            Backman -- att vi inte skall ha några regler som i onödan hämmar
            konkurrensen. Det är också självklart att man skall se över systemet
            om det kan anses påkallat. Samtidigt vill jag påpeka att här har
            man alltså tillsatt vitaminer i en produkt som i sig själv inte
            kan anses vara särskilt värdefull ur näringssynpunkt. Då kan tillsättandet
            av vitaminer ge ett sken av att den här produkten skulle vara
            särskilt nyttig. Det strider enligt det regelsystem som vi har
            mot kravet på redlighet. Det är huvudorsaken till att man inte
            tillåter denna produkt.
          </note>
          <note type="speaker">
            Anf. 81 JAN BACKMAN (m):
          </note>
          <note>
            Herr talman! Effekten blir bara den att man fortsätter att köpa
            O'Boy eller motsvarande produkter som är lika onyttiga men som
            saknar dessa vitaminer och har ett högre pris. Då har konsumentintresset
            inte tillgodosetts vad avser möjligheten att välja en vara som
            är billigare.
          </note>
          <note>
            Frågan är i så fall om man skall reglera de reklaminsatser som
            skall göras kring vitaminiseringen. Så tror jag att det är möjligt
            att angripa problemet.
          </note>
          <note>
            Anf. 82 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Det är viktigt att konstatera att det är ingenting
            som förhindrar t.ex. Suchard att låta bli att vitaminisera den
            här produkten. I så fall skulle det sannolikt inte möta något
            hinder att ta in den.
          </note>
          <note type="speaker">
            Anf. 83 JAN BACKMAN (m):
          </note>
          <note>
            Herr talman! Den möjligheten tror jag inte är prövad.
          </note>
          <note>
            Överläggningen var härmed avslutad.
          </note>
          <note>
            16 § Svar på fråga 1991/92:636 om åtgärder mot älgsjukdom som
            uppträder i västra Sverige
          </note>
          <note>
            Anf. 84 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! John Andersson har frågat mig om jag är beredd att
            anslå särskilda medel för forskning och undersökning kring den
            älgsjukdom som uppträder i västra Sverige.
          </note>
          <note>
            Regeringen ställer medel ur jaktvårds- och viltskaderegleringsfonderna
            till naturvårdsverkets förfogande för viltforskning. Verkets forskningsnämnd
            beslutar om användningen av medlen efter särskilda ansökningar.
          </note>
          <note>
            Bl.a. för att möjliggöra studier av de särskilda älgproblemen
            i Älvsborgs län ökades anslagen för viltforskning innevarande
            budgetår med drygt
          </note>
          <note>
            800 000 kr. För detta budgetår har regeringen därför ställt totalt
            3,5 milj.kr. till naturvårdsverkets förfogande för älgforskningen.
          </note>
          <note>
            Naturvårdsverket har i sin begäran om medel för viltforskningen
            för nästa budgetår yrkat 1 milj.kr. i extra anslag bl.a. för att
            bedriva forskning om den s.k. Älvsborgssjukan hos älg.
          </note>
          <note>
            Naturvårdsverkets ansökan bereds för närvarande i jordbruksdepartementet.
            Jag kan därför inte i dag meddela hur mycket pengar som kommer
            att avsättas till viltforskning. Älvsborgssjukan är emellertid
            av så allvarlig art att närmare studier av den enligt min mening
            bör prioriteras även nästa budgetår.
          </note>
          <note>
            Avslutningsvis vill jag nämna att statens veterinärmedicinska
            anstalt, SVA, har en viktig roll när det gäller att kartlägga
            orsakerna till
          </note>
          <note>
            Älsborgssjukan. SVA disponerar drygt 1,5 milj.kr.
          </note>
          <note>
            ur jaktvårdsfonden för sin viltverksamhet. Hur stort belopp som
            skall avsättas för viltverksamheten nästa budgetår är ännu inte
            beslutat.
          </note>
          <note type="speaker">
            Anf. 85 JOHN ANDERSSON (v):
          </note>
          <note>
            Herr talman! Jag får tacka jordbruksministern för svaret på min
            fråga. Jag vill tillägga att svaret andas en positiv syn på att
            sätta in resurser på det här området. Jag tror det är väldigt
            viktigt av flera skäl att samhället gör det. Denna sjukdom kallas
          </note>
          <note>
            Älvsborgssjukan, men nu börjar man hitta döda älgar även i övriga
            delar av landet.
          </note>
          <note>
            Det är en kuslig framtidsvy om sjukdomen börjar sprida sig och
            världens förnämsta älgstam slås ut.
          </note>
          <note>
            Om det är en miljöfaktor som förorsakat det hela, är det ett
            mycket större problem. Då är det ett samhällsproblem i allra högsta
            grad. Då är det befogat att staten på ett kraftfullt sätt går
            in med pengar till forskning. Det är också ett sätt att uppmuntra
            alla dem som samlar in pengar. Jag har fått meddelade om att man
            genom frivilliga insamlingar fått in 200 000 kr. till en fond
            för att satsas på forskning.
          </note>
          <note>
            Det är ett samhällsintresse att man går in på olika sätt för
            att vi skall få reda på vad sjukdomen beror på. Skulle det vara
            ett miljöproblem, då kan nästa steg vara att den övergår till
            tamboskapen, och varför inte till människan. Man famlar i mörkret
            i det här fallet. Man vet inte vad det är för sjukdom som älgstammen
            har fått.
          </note>
          <note>
            Jag vill än en gång tacka för det positiva svaret. Jag utgår
            från att de resurser som behövs kommer att sättas in för att få
            klarhet i det hela.
          </note>
          <note>
            Anf. 86 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag tror att John Andersson och jag är ganska överens
            om allvaret i den här frågan.
          </note>
          <note>
            Utan att förstå detaljerna har jag tagit del av artiklar där
            man aktualiserar just det John
          </note>
          <note>
            Andersson tar upp, nämligen möjligheten att miljöförändringar
            och försurning skulle minska tillgängligheten till vissa metaller
            och vitaminer i födointaget hos älgarna. Det är väldigt angeläget
            att få reda på hur det förhåller sig, så att vi kan sätta in de
            rätta åtgärderna.
          </note>
          <note>
            Storskaliga miljöförändringar kan naturligtvis befaras ha allvarliga
            effekter på flora och fauna. Vi vet att det är så i många fall.
            Vi har kanske inte trott att det skulle drabba så stora djur som
            älgar och rådjur, medan vi har varit medvetna om att det har drabbat
            exempelvis småfåglar och andra mindre djur under lång tid.
          </note>
          <note type="speaker">
            Anf. 87 JOHN ANDERSSON (v):
          </note>
          <note>
            Herr talman! Jag skall bara tillägga att när det gäller älgdöden
            känner man till i dag att ca 550 älgar har dött. Redan det är
            en hög siffra. Skulle vi få spridningseffekter över hela landet,
            kan man tala om en katastrof.
          </note>
          <note>
            Överläggningen var härmed avslutad.
          </note>
          <note>
            17 § Svar på fråga 1991/92:631 om svenskt fiske i Östersjön
          </note>
          <note>
            Anf. 88 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Christer Skoog har frågat vilka åtgärder jag ämnar
            vidta för att möjliggöra ett svenskt fiske även fortsättningsvis
            i Östersjön.
          </note>
          <note>
            Bakgrunden till den nuvarande bekymmersamma situationen för fisket
            i Östersjön är den kraftigt reducerade tillåtna fångstmängden
            för torsk i detta område under innevarande år. Den är i sin tur
            en följd av den rådande mycket allvarliga beståndssituationen.
            Beståndet av sill/strömming är däremot gott, varför en kombination
            med eller övergång till detta fiske är möjlig. För att förbättra
            lönsamheten i detta fiske bemyndigade regeringen den 26 mars i
            år fiskeriverket att använda ytterligare 2 milj.kr. för prisstöd
            till sillfisket i
          </note>
          <note>
            Östersjön. Av betydelse är också fisket efter lax.
          </note>
          <note>
            Sverige förfogar under innevarande år över en zon-
          </note>
          <note>
            TAC på 1 150 ton.
          </note>
          <note>
            I förra veckan lämnade regeringen en proposition till riksdagen
            om prisregleringen på fisk för nästa budgetår. Förslagen i propositionen
            präglas av de internationella överenskommelser som har träffats
            i syfte att liberalisera handeln på bl.a. fiskets område. Således
            har EFTA redan år 1990 träffat en överenskommelse om frihandel
            med fisk och fiskprodukter. Det mellan EFTA och EG träffade
          </note>
          <note>
            EES-avtalet berör fisket och innebär bl.a. en förbättrad råvaruförsörjning
            för beredningsindustrin. Vidare har Sverige ansökt om medlemskap
            i EG. Mot denna bakgrund föreslår regeringen en rad offensiva
            åtgärder för att möta den ökade internationella konkurrensen.
            Till stöd för yrkesfisket på ostkusten satsas inom ramen för prisregleringen
            5 milj.kr., dvs. lika mycket som för innevarande år. Vidare satsas
            5 milj.kr. för investeringar som syftar till att höja kvaliteten
            på fisken vid hanteringen från fångst till mottagare.
          </note>
          <note>
            För att stärka bestånden av bl.a. torsk i Östersjön satsas närmare
            10 milj.kr. på utsättningar av fisk. I
          </note>
          <note>
            syfte att öka avsättningen av sill/strömming, som ju är av intresse
            både för fisket och för beredningsindustrin, satsas 2 milj.kr.
            till produktutveckling.
          </note>
          <note>
            När det gäller åtgärder för det svenska fisket är det i första
            hand fiskeriverket som skall agera och, om så behövs, anmäla till
            regeringen vad man anser bör göras. Fiskeriverket har, enligt
            vad jag har inhämtat, för avsikt att föreslå regeringen bl.a.
            att amorteringstiden förlängs för de företag som har fiskerilån
            och som i dag har ekonomiska problem.
          </note>
          <note>
            När skrivelsen har kommit in till regeringen kommer den att behandlas
            i vanlig ordning.
          </note>
          <note>
            Fiskeriverket har nyligen genomfört undersökningar i Västerhavet
            och i Östersjön som har gett viss positiv information om beståndsutvecklingen
            av torsk i Skagerrak och i
          </note>
          <note>
            Bornholmsdjupet i Östersjön, vilket skulle kunna ge utslag i
            fisket fr.o.m. hösten 1993. Mot den bakgrunden finns det även
            i fortsättningen goda förutsättningar för svenskt fiske i Östersjön.
            De offensiva åtgärder som regeringen har föreslagit kommer att
            bidra till att överbrygga de nuvarande problemen som förhoppningsvis
            är av övergående natur.
          </note>
          <note type="speaker">
            Anf. 89 CHRISTER SKOOG (s):
          </note>
          <note>
            Herr talman! Jag vill tacka jordbruksministern för svaret på
            min fråga.
          </note>
          <note>
            Det svenska yrkesfisket har i dag en stor betydelse i vårt samhälle,
            vilket kanske inte riktigt märks i den politiska debatten på det
            sätt som jag skulle önska.
          </note>
          <note>
            När man räknar antalet fiskare, brukar man räkna just bara dem
            som sysslar med fiske ombord på varje fiskefartyg, men det finns
            en gammal tumregel som säger att utöver detta antal är det minst
            6--7 personer som har sysselsättning på land till följd av fisket.
          </note>
          <note>
            Fisket har en stor betydelse, inte minst i den landsända som
            jag kommer ifrån, nämligen i
          </note>
          <note>
            Blekinge län. En av anledningarna till min fråga var att jag
            var med på ett möte i Nogersunds hembygdsgård söndagen den 29
            mars. Där framförde representater från yrkesfisket med stor oro
            olika synpunkter på situationen för det svenska fisket i dag.
            De åtgärder som måste till måste sättas in väldigt snabbt. Jag
            är medveten om att fiskeriverket inom ramen för författningen,
            har vissa möjligheter, -- dock inte alla de möjligheter som vore
            önskvärt. Jag vill därför fråga: Anser jordbruksministern att
            det är tillräckligt med de åtgärder som han redogör för i sitt
            svar till mig, eller behövs det ytterligare åtgärder?
          </note>
          <note>
            I en motion har jag m.fl. föreslagit att biståndspengar skulle
            kunna användas så, att det svenska fisket och fiskeberedningsindustrin
            kunde hjälpa till att landa fisk i S:t Petersburgsområdet och
            därmed se till att människorna där fick mat.
          </note>
          <note>
            Anf. 90 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag vill gärna instämma i det som
          </note>
          <note>
            Christer Skoog sade om yrkesfiskets betydelse, inte minst i den
            landsända som både Christer Skoog och jag kommer ifrån -- även
            om det inte rör sig om samma län, kommer jag ändå från grannlänet.
          </note>
          <note>
            Efter ett möte ganska nyligen med yrkesfiskare har också jag
            blivit medveten om att det finns en stor oro bland dem. Den grundläggande
            oron kommer sig egentligen av tillgången på fisk -- bl.a. har
            torskbeståndet gått ned. Det är vår förhoppning att detta kan
            rättas till genom inflöde av mer saltvatten i Östersjön och genom
            att man kan komma till rätta med en del av de miljöproblem som
            säkert också är en bidragande orsak till nedgången i beståndet.
            Här har vi alla ett ansvar som vi alla måste försöka hjälpas åt
            ta.
          </note>
          <note>
            En annan fråga är naturligtvis den liberalisering på fiskets
            område som är på gång. Vi har att möta en situaion med ökad konkurrens
            och avveckling av den gamla regleringen. Mot denna bakgrund har
            regeringen föreslagit mindre pengar till prisreglering och mer
            pengar till offensivt stöd för att stärka det svenska yrkesfiskets
            konkurrenskraft.
          </note>
          <note>
            När det gäller den konkreta frågan om att utnyttja andra typer
            av medel, ser jag för närvarande inte någon möjlighet att göra
            en direkt koppling.
          </note>
          <note>
            Samtidigt är det angeläget att fisket får de medel som är möjliga
            att få fram och som kan vara till hjälp i det här sammanhanget.
            Jag vill understryka att vi på departementet på ett positivt sätt
            kommer att hantera det som informellt har diskuterats med fiskeriverket
            om förlängningen av amorteringstiden på fiskerilånen, om vi får
            den aktuella skrivelsen från fiskeriverket.
          </note>
          <note type="speaker">
            Anf. 91 CHRISTER SKOOG (s):
          </note>
          <note>
            Herr talman! Jag delar jordbruksministerns uppfattning i vad
            gäller orsaken till det minskade fisket, dvs. bristen på saltvatten
            i Östersjön. Tyvärr råder varken jag eller jordbruksministern
            över detta, utan det är det högre makter som gör.
          </note>
          <note>
            Under tiden som man väntar på saltinflödet till
          </note>
          <note>
            Östersjön måste det till åtgärder, åtminstone enligt fiskarna
            själva. Eftersom den enda plats i Östersjön som torsken kan leka
            och fortplanta sig på är
          </note>
          <note>
            Bornholmsdjupet, krävs det internationella överenskommelser och
            en fredning, samtidigt som det krävs ett ekonomiskt stöd till
            fisket. Är jordbruksministern beredd att inom överskådlig framtid
            lägga fram ett sådant förslag?
          </note>
          <note>
            Anf. 92 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag kan inte riktigt hålla med om att vi inte skulle
            kunna påverka situationen när det gäller vattnet i Östersjön.
            Det är visserligen en fråga om inflöde, men det handlar också
            om näringstillståndet i vattnet, och det är denna kombination
            som gör att det blir bekymmer. Där finns det möjligheter att påverka.
            Vi skall naturligtvis också se till att vi inte agerar på ett
            sådant sätt att inflödet till Östersjön försämras --
          </note>
          <note>
            det är ju sådana diskussioner på gång, t.ex. i samband med Öresundsbroarna.
          </note>
          <note>
            På den konkreta frågan om tillräckliga åtgärder vill jag svara
            att regeringens uppfattning är att förslagen i propositionen kombinerade
            med vad jag här har sagt om fiskerilånen bör kunna tillgodose
            de krav som yrkesfisket ställer.
          </note>
          <note type="speaker">
            Anf. 93 CHRISTER SKOOG (s):
          </note>
          <note>
            Herr talman! Vid det möte i Nogersund som jag tidigare åberopade
            framfördes krav på omedelbara åtgärder och på en internationell
            överenskommelse om fredning av torsk under vissa tider kombinerat
            med ett räntestöd, så att fisket och fiskenäringen skall kunna
            klara sig. Kan jordbruksministern i dag säga till de fiskare ute
            i vårt land som lyssnar till detta att han är beredd att vidta
            dessa snabba åtgärder och bevilja räntestödet, så att de klarar
            att övervintra och möta den framtid då torsken kommer tillbaka
            igen?
          </note>
          <note>
            Anf. 94 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Frågorna kring lånesidan har jag redan berört. Som
            jag tidigare sade är jag beredd att pröva frågan positivt när
            den kommer till departementet, vilket jag utgår ifrån sker snabbt.
          </note>
          <note>
            Vi skall då också behandla frågan mycket snabbt.
          </note>
          <note>
            När det gäller internationella överenskommelser om fredning av
            torsken, är det en sak som diskuteras vid internationella förhandlingar
            och som vi själva naturligtvis inte har något fullständigt inflytande
            över.
          </note>
          <note type="speaker">
            Anf. 95 CHRISTER SKOOG (s):
          </note>
          <note>
            Herr talman! Det är givetvis bra att man kan bevilja en viss
            förlängning av fiskerilånens amorteringstid, men det räcker inte,
            åtminstone inte enligt de fiskare som i dag varit tvugna att lägga
            sina fartyg vid kajen. I Nogersund går många fiskare nu på land
            utan att ha någonting att göra. Därför behövs det, jordbruksministern,
            kraftfulla åtgärder, åtgärder utöver dem som ryms inom fiskeriverkets
            regler.
          </note>
          <note>
            Överläggningen var härmed avslutad.
          </note>
          <note>
            18 § Svar på fråga 1991/92:648 om en från partsintressen oberoende
            kontroll av livsmedel
          </note>
          <note>
            Anf. 96 Jordbruksminister KARL ERIK
          </note>
          <note>
            OLSSON:
          </note>
          <note>
            Herr talman! Lennart Fridén har frågat mig vad jag avser vidta
            för åtgärder för att skapa en från partsintressen oberoende myndighetsutövning
            på livsmedelsområdet. Frågan är föranledd av att det tidigare
            kommunala laboratoriet i Göteborg som svarat för kontroll av importerade
            livsmedel sedan den 1 oktober 1991 drivs av ett enskilt aktiebolag.
          </note>
          <note>
            Enligt 28 § livsmedelslagen får regeringen eller den myndighet
            som regeringen bestämmer meddela föreskrifter om undersökning
            och annan kontroll som behövs för att lagen skall följas. Med
            stöd av denna bestämmelse har regeringen i livsmedelsförordningen
            överlämnat åt statens livsmedelsverk att godkänna laboratorier
            för undersökning av livsmedel och att meddela föreskrifter om
            godkännandet.
          </note>
          <note>
            För de laboratorier som utför kontroll enligt livsmedelslagen
            finns inte något krav på offentligt ägande eller inflytande. I
            stället godkänner livsmedelsverket verksamheten genom att verket
            godkänner personal, kontrollerar att lokaler och utrustning har
            en betryggande standard samt att förhållandena i övrigt vid laboratoriet
            är sådana att verksamheten kan antas komma att bedrivas på ett
            sakkunnigt, objektivt och även i övrigt lämpligt sätt. Vidare
            har ett godkänt laboratorium skyldighet att ta emot alla slag
            av prov inom sitt kompetensområde. Ett godkänt laboratorium skall
            fortlöpande bedriva intern kvalitetskontroll och delta i de externa
            kvalitetskontroller inom kompetensområdet som livsmedelsverket
            anordnar. Godkännandet kan återkallas bl.a. om laboratoriet åsidosätter
            föreskrifterna för kontroll.
          </note>
          <note>
            Detta innebär att återkallelse kan ske om ett laboratorium inte
            utför arbetet på ett sakligt och objektivt sätt.
          </note>
          <note>
            Några anmärkningar som har kommit till livsmedelsverkets kännedom
            har inte riktats mot det i frågan aktuella laboratoriet. Inte
            heller har de kontroller som verket genomfört visat på några missförhållanden.
            Jag har inte någon möjlighet att vidare kommentera detta enskilda
            fall. Det är dock självklart att godkända laboratorier skall bedriva
            sin verksamhet på ett sätt som stämmer med vad jag tidigare har
            anfört. Det är således inte ägarförhållandena som avgör om ett
            laboratorium skall godkännas eller inte. Någon särskild åtgärd
            från min sida anser jag inte vara påkallad.
          </note>
          <note type="speaker">
            Anf. 97 LENNART FRIDÉN (m):
          </note>
          <note>
            Herrr talman! Jag ber att få tacka statsrådet för svaret. Han,
            liksom jag, konstaterar att det är inte någonting som säger att
            den här typen av laboratorieverksamhet måste drivas i allmän regi.
          </note>
          <note>
            Det är heller inte någonting som vare sig jag eller de berörda
            har ifrågasatt. Ägandeförhållandena är emellertid sådana att flera
            av de inblandade företagen som är tvingade att utnyttja laboratoriets
            tjänster känner en stark oro inför att det inte är en operatör
            utan en branschorganisation som äger detta laboratorium.
          </note>
          <note>
            Jag har inte heller hört några klagomål över laboratoriets sätt
            att handlägga sina uppgifter, utan det är den obehagskänsla som
            många hyser för att laboratoriet genom sin funktion -- man sysslar
            ju mycket med export- och importkontroll -- får direkt insyn i
            varutyper, varuflöden, volym, export- och importmarknad osv. hos
            en konkurrent, något som gör att de inblandade företagen anser
            det hela mindre bra, för att uttrycka sig försiktigt.
          </note>
          <note>
            Det här påminner snarare om det gamla talesättet att Caesars
            hustru inte ens får misstänkas. Även om man inte konkret kan peka
            på något begånget misstag, anser man inte att det känns bra att
            den som handlägger dessa frågor samtidigt har intressen på marknaden.
          </note>
          <note>
            Som exempel kan jag nämna att det i senaste numret av tidningen
            Land finns upptaget en liknande sak, där man inte heller kan peka
            på att det har begåtts något fel. Det gäller lantmäteriet, som
            av många lantbrukare misstänks för att inte riktigt ''hålla rent''
            mellan försäljning av tjänster och myndighetsutövning.
          </note>
          <note>
            Anf. 98 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag vet inte om jämförelsen med lantmäteriet är
            så bra. I det fallet rör det sig om en statlig myndighet som också
            säljer tjänster, varför situationen kanske är något annorlunda.
          </note>
          <note>
            Jag tror emellertid att förhållandena vid den här typen av laboratorier
            är något lättare att reda ut än när det gällde Caesars hustru.
            Här är det fråga om ett företag som drivs i akiebolagsform och
            som har att operera på en marknad. Det är inte det enda företaget
            i sitt slag, utan det finns även andra.
          </note>
          <note>
            Det är positivt att vi är överens beträffande frågan om hur man
            skall kunna äga den här typen av verksamhet och att den inte behöver
            drivas i statlig regi. Det är bra om det är företag, oftast aktiebolag,
            som svarar för ägandet. Om ett företag av det här slaget agerar
            på ett sådant sätt att det inte får förtroende inom sitt verksamhetsområde,
            kommer företaget precis som alla andra företag att drabbas av
            en negativ utvecklingstrend. Då måste företaget bättra sig, eller
            också kommer företaget att bli så billigt att någon går in och
            köper upp hela eller delar av det. Därmed ändras situationen.
            Jag tror att marknaden är ganska stark också på detta område när
            staten inte är inblandad i ägarrollen.
          </note>
          <note>
            Det hade varit annorlunda om staten hade agerat som ägare tillsammans
            med någon part eller om det hade rört sig om en kombination av
            myndighetsutövning och försäljning av tjänster, men så förhåller
            det sig inte i det här fallet.
          </note>
          <note type="speaker">
            Anf. 99 LENNART FRIDÉN (m):
          </note>
          <note>
            Herr talman! De här kontrollerna utförs på uppdrag av miljö-
            och hälsoskyddsförvaltningen i
          </note>
          <note>
            Göteborg. Därvid fullgör man rent praktiskt och faktiskt en myndighetsuppgift,
            eftersom det åligger just miljö- och hälsoskyddsförvaltningen
            att se till att kontrollerna utförs.
          </note>
          <note>
            Det klart att det finns en marknad. Enligt vad jag hörde förra
            veckan har ett företag redan dragit konsekvensen av den obehagskänsla
            man har.
          </note>
          <note>
            Detta företag har slutat att ta in sina produkter via
          </note>
          <note>
            Göteborg, och man tar i stället in dem via
          </note>
          <note>
            Helsingborg. Detta borde i första hand oroa mina kolleger inom
            kommunledningen i Göteborg.
          </note>
          <note>
            Oavsett om en verksamhet sker direkt eller indirekt -- eller
            om det rör sig om myndighetsutövning -- är det inte bra om den
            ifrågasätts genom att folk känner obehag inför att det finns ett
            partsintresse i denna verksamhet.
          </note>
          <note>
            Anf. 100 jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag kan förstå synpunkten att det inte är bra att
            känna obehag inför någonting som man befarar är ett partsintresse.
            Samtidigt tror jag, att om man har bestämda föreskrifter om hur
            verksamheten skall utövas -- och det finns tillsyn beträffande
            verksamheten --, vore det ganska allvarligt om staten gick in
            och föreskrev vem som skall äga ett privat företag. Om den saken
            tror jag faktiskt att Lennart Fridén och jag kan vara överens.
          </note>
          <note type="speaker">
            Anf. 101 LENNART FRIDÉN (m):
          </note>
          <note>
            Herr talman! Vi är, herr statsråd, utan tvivel överens om den
            saken. När kraven på vad laboratoriet skall göra formellt uppfylls,
            är det inte där som felen begås. Ägandet som sådant gör att en
            motpart på en marknad får när det gäller att sälja produkterna
            möjlighet till inblick i vad konkurrenterna gör, och det är det
            som inte är bra i sammanhanget. Det hade utan tvivel varit bättre
            om laboratoriet hade ägts av någon annan. Jag får hoppas att det
            inte finns skäl för importörerna att misstänka att inte allt går
            rätt till.
          </note>
          <note>
            Anf. 102 jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag noterar att ingen i det här sammanhanget har
            påstått att det finns misstankar om att det inte går rätt till.
            Det rör sig om en känsla av obehag på grund av ägarförhållandena.
            Risken är ju den att denna känsla av obehag kan uppstå när som
            helst. I ett senare skede skulle man möjligen kunna misstänka
            att den enda chansen att klara av obehaget vore att staten övertog
            verksamheten.
          </note>
          <note>
            Men det är inte regeringens uppfattning att detta är nödvändigt.
          </note>
          <note type="speaker">
            Anf. 103 LENNART FRIDÉN (m):
          </note>
          <note>
            Herr talman! Det har i alla fall lett till att den förre laboratoriechefen
            slutat. Han anser sig inte kunna arbeta vid laboratoriet, eftersom
            det är svårt att upprätthålla en strikt gräns mellan å ena sidan
            det som laboratoriet gör i största allmänhet och när det arbetar
            för sina ägare och å andra sidan när laboratoriet har funktionen
            att arbeta för miljö- och hälsoskyddsförvaltningens räkning. Jag
            menar att vi här trots allt har att göra med ''Caesars hustru'',
            och det tycker jag inte är bra.
          </note>
          <note>
            Överläggningen var härmed avslutad.
          </note>
          <note>
            19 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motionerna
          </note>
          <note>
            1991/92:Bo7--Bo9 till bostadsutskottet
          </note>
          <note>
            20 § Meddelande om information från regeringen, m.m.
          </note>
          <note type="speaker">
            Anf. 104 FÖRSTE VICE TALMANNEN:
          </note>
          <note>
            Vid kammarens sammanträde torsdagen den 9
          </note>
          <note>
            april kl. 14.30 lämnar statsrådet Ulf Dinkelspiel information
            om den svenska Europapolitiken.
          </note>
          <note>
            Den muntliga frågestund som enligt planen för kammarsammanträden
            skulle äga rum torsdagen den 9 april kl. 14.30 utgår. Nästa muntliga
            frågestund anordnas torsdagen den 23 april kl.
          </note>
          <note>
            14.30.
          </note>
          <note>
            Jag vill också erinra om att frågor till frågestunden tisdagen
            den 21 april skall lämnas in till kammarkansliet senast tisdagen
            den 14 april kl.
          </note>
          <note>
            13.30.
          </note>
          <note>
            21 § Bordläggning
          </note>
          <note>
            Anmäldes och bordlades
          </note>
          <note>
            Propositionerna
          </note>
          <note>
            1991/92:146 Bemyndigande att avskaffa vissa sanktioner mot Sydafrika,
            m.m.
          </note>
          <note>
            1991/92:162 Ändring i tulltaxelagen (1987:1068)
          </note>
          <note>
            m.m.
          </note>
          <note>
            1991/92:166 Ändring i tullagen och om vissa skattefrågor
          </note>
          <note>
            Kulturutskottets betänkanden
          </note>
          <note>
            1991/92:KrU18 Allmän kulturverksamhet m.m.
          </note>
          <note>
            1991/92:KrU19 Ersättningar och bidrag till konstnärer
          </note>
          <note>
            1991/92:KrU21 Bibliotek, bildkonst, konsthantverk m.m.
          </note>
          <note>
            1991/92:KrU22 Arkiv
          </note>
          <note>
            Bostadsutskottets betänkanden
          </note>
          <note>
            1991/92:BoU15 Vissa frågor om hyreslagstiftningen m.m.
          </note>
          <note>
            1991/92:BoU16 Vissa anslag till bostadsförsörjningen
          </note>
          <note>
            22 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 6 april
          </note>
          <note type="speaker">
            1991/92:174 av Georg Andersson (s) till kulturministern om väntetiderna
            för asylsökande:
          </note>
          <note>
            De asylsökande som överklagat invandrarverkets beslut får vänta
            orimligt länge innan deras ärende slutligt avgörs. Detta förhållande
            är tyvärr ingen ny företeelse. Alla invandrarministrar har kämpat
            med detta problem. Men antalet överklagade ärenden har aldrig
            varit större än nu. Och det finns risk för att situationen ytterligare
            kommer att förvärras under den närmaste tiden.
          </note>
          <note>
            Den aktuella situationen beror på flera orsaker. För det första
            har tillströmningen av asylsökande under de senaste åren varit
            mycket stor. För det andra har uppenbarligen invandrarverket bl.a.
            tack vare den nya organisationen kunnat påskynda behandlingen
            av ärendena i första instans. För det tredje synes det brådstörtade
            införandet av den nya utlänningsnämnden som regeringen gjorde
            vid årsskiftet ha skapat stora övergångsproblem.
          </note>
          <note>
            Resultatet har blivit att enligt uppgift finns nu en ärendebalans
            hos utlänningsnämnden på mer än
          </note>
          <note>
            9 000 ärenden, vilka berör uppskattningsvis 15 000
          </note>
          <note>
            personer. De flesta av dessa vistas nu i förläggningar.
          </note>
          <note>
            Behandlingen av ärenden i den nya utlänningsnämnden har gått
            trögt. Under de första tolv veckorna har endast ca 600 ärenden
            avgjorts.
          </note>
          <note>
            Det innebär att ärendebalansen torde ha fortsatt att öka.
          </note>
          <note>
            I sammanhanget bör noteras att regeringens övergångsbestämmelse
            innebär att de som sökt asyl före den 1 juli 1990 skall få stanna
            på grund av lång vistelsetid om inga särskilda skäl talar emot.
            En stor del av de av utlänningsnämnden hittills avverkade ärendena
            tillhör denna kategori. Inte mindre än 279
          </note>
          <note>
            ärenden har bifallits på den grunden. Bara 36
          </note>
          <note>
            ärenden har bifallits på grund av flyktingskäl eller humanitära
            skäl. Ärenden som avgjorts på grund av lång vistelsetid är i allmänhet
            att betrakta som lätta och kräver normalt ingen längre handläggning.
            I den takt som nu vistelsetiden inte längre blir tillämplig som
            kriterium för att erhålla uppehållstillstånd, kan man därför räkna
            med att handläggningstiden kommer att förlängas.
          </note>
          <note>
            Vidare är det bekant att ett stort antal med jugoslaviskt medborgarskap
            har sökt asyl. Dessa har i avvaktan på att läget i det gamla Jugoslavien
            skall klarna, inte behandlats av invandrarverket.
          </note>
          <note>
            När dessa avgörs av invandrarverket kan man förutse en anhopning
            av ärenden hos utlänningsnämnden.
          </note>
          <note>
            Alla dessa förhållanden sammantagna kan bedömas leda till kraftigt
            förlängda väntetider för asylsökanden. I landets förläggningar
            finns nu ca
          </note>
          <note>
            33 000 personer som väntar på besked om uppehållstillstånd. Deras
            situation blir allt svårare.
          </note>
          <note>
            Regeringens aviserade löfte om att ge rätt till tillfälliga arbetstillstånd
            torde inte, bl.a. med tanke på de växande arbetslöshetsköerna,
            innebära någon förbättring för dessa människor.
          </note>
          <note>
            Mot denna bakgrund ber jag att till kulturminister
          </note>
          <note>
            Birgit Friggebo få ställa följande frågor:
          </note>
          <note>
            Vilka omedelbara åtgärder är regeringen beredd att vidta för
            att komma till rätta med de långa väntetiderna för asylsökande?
          </note>
          <note>
            Är regeringen beredd att lägga större vikt vid lång väntetid
            som grund för uppehållstillstånd för asylsökande?
          </note>
          <note>
            1991/92:175 av Pär Granstedt (c) till kommunikationsministern
            om omförhandling av den s.k. Dennisuppgörelsen:
          </note>
          <note>
            Den s.k. Dennisuppgörelsen mellan den dåvarande regeringen och
            vissa partier i Stockholms läns landsting innebär omfattande satsningar
            dels på kollektivtrafik och dels på nya trafikleder i
          </note>
          <note>
            Stockholms län. Det är ett uttryck för insikten att radikala
            åtgärder är nödvändiga för att råda bot på
          </note>
          <note>
            Stockholmsregionens trafikproblem.
          </note>
          <note>
            Det råder ett brett politiskt stöd för en kraftfull utbyggnad
            av kollektivtrafiken i länet. Vissa partier, inte minst Centerpartiet,
            kräver mer omfattande utbyggnad än vad som ligger i
          </note>
          <note>
            Dennispaketet.
          </note>
          <note>
            Däremot är vissa av trafikledsplanerna mycket kontroversiella.
            Det gäller i första hand Österleden och Västerleden. Bägge dessa
            projekt står i konflikt med starka och berättigade miljöintressen.
            Det finns därför anledning att räkna med att de blir allvarligt
            fördröjda om de alls blir av.
          </note>
          <note>
            Det vore dock olyckligt om oenigheten bakom vägsatsningarna ledde
            till att också de angelägna investeringarna i kollektivtrafiken
            sköts på framtiden. Det är tvärtom i rådande konjunkturläge viktigt
            att påskynda dessa så mycket som möjligt. Det vore ett bra sätt
            att möta regionens svåra sysselsättningsproblem.
          </note>
          <note>
            Kostnaderna blir sannolikt också lägre om utbyggnaden kan ske
            under lågkonjunktur.
          </note>
          <note>
            Det vore därför angeläget att dela Dennispaketet och genomföra
            investeringarna i kollektivtrafiken med förtur. Mycket tyder dessutom
            på att en ordentlig förbättring av kollektivtrafiken kan hejda
            biltrafikens utveckling på ett sådant sätt att de kontroversiella
            vägprojekten helt kan utgå. De resurser som i så fall frigörs
            bör då kunna användas för fortsatta förbättringar inom kollektivtrafiken.
          </note>
          <note>
            Med hänvisning till det anförda hemställer jag om att få ställa
            följande fråga till kommunikationsministern:
          </note>
          <note>
            Är kommunikationsministern beredd att medverka till en skyndsam
            omförhandling av den s.k.
          </note>
          <note>
            Dennisuppgörelsen så att kollektivtrafiksatsningarna kan genomföras
            med förtur medan framför allt Österleden och
          </note>
          <note>
            Västerleden tills vidare får anstå?
          </note>
          <note>
            23 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 4 april
          </note>
          <note type="speaker">
            1991/92:651 av Bo Finnkvist (s) till näringsministern om avsiktsförklaringen
            vid köpet av Uddeholm Tooling:
          </note>
          <note>
            I samband med att österrikiska stålföretaget Voust
          </note>
          <note>
            Alpine köpte Uddeholm Tooling lade man fram en avsiktsförklaring.
          </note>
          <note>
            Två branschkunniga svenskar sattes in i styrelsen, dessa har
            nu ersatts av två jurister. De fackliga representanterna har avgått
            i protest mot dessa åtgärder.
          </note>
          <note>
            Denna åtgärd tillsammans med den uppenbara oviljan att leva upp
            till utfästelser inom andra områden i samband med köpet är raka
            motsatsen till vad som utlovades i övertagandet av företaget.
          </note>
          <note>
            Affären måste tas upp på nytt till behandling mellan regeringarna
            i Sverige och Österrike.
          </note>
          <note>
            Den österrikiska industriministern var inblandad i diskussioner
            vid övertagandet och ställde på det viset också upp bakom avsiktsförklaringarna
            och de löften som gavs om ersättningssysselsättning m.m.
          </note>
          <note>
            Sysselsättningssituationen i Hagfors är, redan med dagens varsel
            på 350, katastrofal.
          </note>
          <note>
            Med anledning av ovanstående vill jag fråga näringsministern
            följande:
          </note>
          <note>
            Har näringsministern för avsikt att ta en ny kontakt med den
            österrikiska regeringen i frågan?
          </note>
          <note>
            den 6 april
          </note>
          <note type="speaker">
            1991/92:652 av Pär Granstedt (c) till utrikesministern om en
            internationell fredsstyrka till Sydafrika:
          </note>
          <note>
            De sydafrikanska myndigheterna har demonstrerat sin oförmåga
            och ovilja att förhindra våld i de svarta förstäderna. Det finns
            tvärtom starka tecken som tyder på att myndigheterna uppmuntrat
            våldet. Samtidigt använder regeringen de Klerk våldet som förevändning
            att bromsa demokratiseringsprocessen. ANC-ledaren
          </note>
          <note>
            Mandela har vädjat om en internationell fredsstyrka för att åstadkomma
            den lag och ordning som de sydafrikanska myndigheterna inte upprätthåller.
          </note>
          <note>
            Är utrikseministern beredd att stödja Mandelas förslag om en
            internationell fredsstyrka till
          </note>
          <note>
            Sydafrika, lämpligen i FN:s regi?
          </note>
          <note>
            24 § Kammaren åtskildes kl. 16.13.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 8
          </note>
          <note>
            § anf. 18 (delvis) och
          </note>
          <note>
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
