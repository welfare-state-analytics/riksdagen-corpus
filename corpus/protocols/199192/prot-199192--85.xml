<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--85</head>
          <docDate when="1992-03-26 00:00:00">1992-03-26 00:00:00</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 20 mars.
          </note>
          <note>
            2 § Svar på interpellation 1991/92:101 om kollektiva hemförsäkringar
          </note>
          <note type="speaker">
            Anf. 1 Statsrådet BO LUNDGREN (m):
          </note>
          <note>
            Herr talman! Britta Bjelle har frågat mig vilka åtgärder jag
            avser att vidta
          </note>
          <note>
            dels för att såväl individuellt som kollektivt tecknade hemförsäkringar
            på lika villkor skall omfattas av skälighetsprincipen,
          </note>
          <note>
            dels för att såväl marknadsföringslagen som konsumentförsäkringslagen
            skall gälla också för kollektivt tecknade försäkringar,
          </note>
          <note>
            dels för att förhindra att dubbelförsäkring uppstår vid kollektiv
            hemförsäkring.
          </note>
          <note>
            Britta Bjelle anser att de kollektiva hemförsäkringarna strider
            mot försäkringsrörelselagens skälighetsprincip. Enligt den principen
            skall försäkringspremierna vara skäliga i förhållande till den
            risk som försäkringen täcker och premierna skall fördelas på ett
            skäligt sätt mellan försäkringstagarna. Vad frågan rör är i vilken
            mån man skall kräva riskklassindelning även i sådana fall där
            en grupp som sådan sluter försäkringsavtal med ett försäkringsbolag.
          </note>
          <note>
            Vidare anser Britta Bjelle att försäkringarna avviker i sin anda
            dels från marknadsföringslagen genom att tillåta negativ avtalsbindning,
            dels från konsumentförsäkringslagen genom att gruppmedlem, i egenskap
            av konsument, inte får tydlig information om hur mycket han betalar
            för en tjänst och inte heller får full återbetalning av kostnaden
            om han väljer att avstå från erbjudandet.
          </note>
          <note>
            Slutligen pekar Britta Bjelle på att många människor är dubbelförsäkrade
            genom det kollektiva försäkringssystemet.
          </note>
          <note>
            Systemet med kollektiv försäkring innebär att avtal sluts om
            en mer eller mindre standardiserad försäkring för en avgränsad
            grupp av försäkrade.
          </note>
          <note>
            De kollektiva hemförsäkringar som tillkommit på senare tid och
            som omfattar alla medlemmar i en avtalsslutande organisation är
            samtidigt förenade med reservationsrätt för medlemmarna i förhållande
            till organisationen. Varje medlem omfattas av det för gruppen
            gemensamma försäkringsavtalet, ifall medlemmen inte aktivt förklarar
            att han vill stå utanför försäkringen.
          </note>
          <note>
            Åtskilliga gånger tidigare har i riksdagen debatterats frågor,
            interpellationer och motioner om kollektiva hemförsäkringar med
            huvudsakligen samma syfte som Britta Bjelles aktuella interpellation.
          </note>
          <note>
            Jag har full förståelse för att principiella invändningar kan
            resas mot att en organisation blandar sig i hur den enskilde medlemmen
            vill skydda sin privatekonomi. Den enskilde har kanske inte något
            behov av ett sådant försäkringsskydd som ordnas åt honom av hans
            organisation. Kanhända har han redan en individuell hemförsäkring,
            eller någon annan i samma hushåll har kanske anslutits till en
            kollektiv hemförsäkring. I motsats till vad som gäller vid personförsäkring
            får han vid skadefall inte ut större ersättning än vad som motsvarar
            hans ekonomiska skada. Han löper således, som Britta Bjelle framhåller,
            en risk för att bli dubbelförsäkrad och alltså få betala premier
            för flera försäkringar i onödan.
          </note>
          <note>
            Försäkringsrättskommittén (Ju 1974:09) har i sitt slutbetänkande
            (SOU 1989:88)
          </note>
          <note>
            Skadeförsäkringslag lagt fram ett lagförslag, som tillsammans
            med förslaget till en personförsäkringslag (SOU 1986:56) avses
            ersätta både försäkringsavtalslagen och konsumentförsäkringslagen.
            Förslaget till skadeförsäkringslag innehåller avtalsrättsliga
            regler för bl.a. de typer av gruppskadeförsäkring som här är av
            intresse.
          </note>
          <note>
            I uppdraget har inte ingått att ta ställning till vilka försäkringstyper
            som bör främjas eller motarbetas och inte heller att behandla
            förhållandet mellan medlemmen och hans organisation, exempelvis
            om en förenings rätt att sluta gruppavtal för medlemmarna.
          </note>
          <note>
            Den försäkringstyp som Britta Bjelle kritiserar, den kollektiva
            hemförsäkringen, och huvudparten av de problem rörande denna försäkringstyp
            som hon tar upp behandlas i betänkandet. I 9 kap. i förslaget,
            som reglerar gruppskadeförsäkring, finns särskilda skyddsregler
            för den enskilde, bl.a. vid sådana försäkringar där automatisk
            anslutning sker genom beslut av en organisation eller liknande,
            antingen den enskilde har reservationsrätt eller ej mot beslutet.
          </note>
          <note>
            Försäkringsrättskommitténs båda nämnda betänkanden är för närvarande
            föremål för överväganden av en arbetsgrupp inom justitiedepartementet.
            I den mån den aktuella försäkringstypen kommer att bestå kan man
            räkna med att arbetet inom justitiedepartementet kommer att ta
            hand om de från praktisk synpunkt viktigaste frågorna rörande
            den försäkringstyp som
          </note>
          <note>
            Britta Bjelle tar upp; jag tänker framför allt på konsumentskyddsfrågorna.
          </note>
          <note>
            När det gäller Britta Bjelles invändning om att premiesättningen
            vid gruppskadeförsäkring inte är förenlig med principen om premieskälighet
            i försäkringsrörelselagen kan jag inte hålla med henne riktigt.
            Jag vill påminna om att detta är en princip som riktar sig till
            försäkringsbolagen. Den innebär, som jag tidigare framhållit,
            att bolagens premier skall vara skäliga med hänsyn till det skydd
            försäkringarna är avsedda att täcka.
          </note>
          <note>
            Som försäkringsverksamhetskommittén (E
          </note>
          <note>
            1979:01) framhöll i sitt betänkande (SOU 1985:34)
          </note>
          <note>
            Gruppförsäkring, kan denna princip inte utsträckas till att omfatta
            de enskilda gruppmedlemmarnas kostnadsbelastning. Hur en organisation
            finansierar den premie som organisationen betalar i sin egenskap
            av försäkringstagare är en intern fråga för organisationen och
            inte någon försäkringsrättslig fråga. Det följer inte av skälighetsprincipen
            att gruppen måste göra samma kostnadsdifferentiering mellan medlemmarna
            som ett försäkringsbolag skall göra mellan olika kategorier försäkringstagare.
          </note>
          <note>
            Britta Bjelles interpellation föranleder mig inte att nu ta några
            initiativ till ändringar i försäkringsrörelselagen. Frågan om
            behovet av sådana ändringar kan möjligen behöva övervägas på nytt
            när resultatet av det pågående arbetet inom justitiedepartementet
            på ny försäkringsavtalslagstiftning föreligger.
          </note>
          <note type="speaker">
            Anf. 2 BRITTA BJELLE (fp):
          </note>
          <note>
            Herr talman! Jag vill börja med att tacka för svaret.
          </note>
          <note>
            Jag måste erkänna att jag känner viss besvikelse, när jag hör
            statsrådets svar på min interpellation.
          </note>
          <note>
            Kollektiva hemförsäkringar fick möjlighet att utvecklas därför
            att LO utövade påtryckning på den förra, socialdemokratiska regeringen.
            Det började med att Elektrikerförbundet tecknade en kollektiv
            hemförsäkring hos Folksam. Detta förfaringssätt anammades av allt
            fler fackförbund.
          </note>
          <note>
            I riksdagen väcktes motioner, inte minst från statsrådets egna
            partikamrater, som pekade på den snedvridning av konkurrensen
            som skulle ske på området, eftersom det inte var troligt att något
            annat försäkringsbolag skulle kunna vara med och tävla om de kollektiva
            hemförsäkringarna.
          </note>
          <note>
            När sedan Folksam på det här sättet erhållit ett mycket stort
            antal personer med kollektiva hemförsäkringar, kunde Folksam till
            de personerna erbjuda helkundsrabatt, där den kollektiva hemförsäkringen
            räknades som förmånsgrundande, och därmed kunde Folksam locka
            över ytterligare försäkringar till bolaget.
          </note>
          <note>
            Förfaringssättet med kollektiva hemförsäkringar startade i Norge.
            Där menade LO att medlemsboken i facket skulle vara ett guldkantat
            papper som förmådde anslutna medlemmar att stanna kvar i förbundet
            och nya att ansluta sig.
          </note>
          <note>
            Kollektiva hemförsäkringar var en del i den utvecklingen.
          </note>
          <note>
            Men det allvarligaste felet med kollektiva hemförsäkringar är
            att en mindre grupp människor skall kunna handla försäkringar
            åt tiotusentals människor utan att ha den ringaste uppfattning
            om vilket försäkringsskydd som dessa individuellt vill ha. Om
            facket erbjuder sina medlemmar en viss typ av försäkringsskydd
            och individerna har möjlighet att själva överväga om de vill ansluta
            sig till försäkringen, då är formen acceptabel -- möjligen --
          </note>
          <note>
            men inte i den tappning som finns i dag.
          </note>
          <note>
            Det är på det här området som jag är förvånad över hur statsrådet
            kan acceptera att människor själva inte skall få bestämma om de
            vill teckna en försäkring eller ej. Jag kan inte underlåta att
            påminna statsrådet om att Folkpartiet tillsammans med Moderaterna
            och Centern år efter år haft gemensamma reservationer i näringsutskottet,
            där inställningen till den nuvarande formen av kollektiva försäkringar
            inte accepterats. Möjligen har Moderaterna ändrat ståndpunkt,
            vilket jag i så fall beklagar.
          </note>
          <note>
            Förutom den ideologiska frågan om människors rätt att själva
            bestämma om vad de skall konsumera finns det ett annat problem.
            I dag omfattas ca
          </note>
          <note>
            800 000 LO-medlemmar av kollektiva hemförsäkringar, och marknaden
            fortsätter att växa. Den här expansionen har inneburit att antalet
            dubbelförsäkrade kraftigt ökar. För bara ett par år sedan beräknades
            de dubbelförsäkrade till mellan
          </note>
          <note>
            45 000 och 65 000. Vid det tillfället uttalade
          </note>
          <note>
            Försäkringsinspektionen att om dubbelförsäkringsproblemen inte
            kan bemästras, måste frågan om tillåtande av reservationsmetoden
            tas upp till förnyad prövning.
          </note>
          <note>
            I dag beräknas antalet dubbelförsäkrade uppgå till
          </note>
          <note>
            300 000. Antalet dubbelförsäkrade har i så fall mer än femdubblats,
            och statsrådet har inte någon som helst kommentar till detta.
          </note>
          <note>
            När det gäller skälighetsprincipen gjorde statsrådet precis samma
            kommentar som den socialdemokratiska regeringen använde, när den
            skulle försvara tillåtande av kollektiva försäkringar.
          </note>
          <note>
            Men när skälighetsprincipen infördes, skrev departementschefen
            att skälighetsprincipen förutsatte en uppdelning av försäkringsbeståndet
            i riskgrupper. Om statsrådets tolkning är att skälighetsprincipen
            endast skall vara tillämplig på den som tecknar försäkringen enskilt
            -- ja, då är statsrådets tolkning t.o.m. snävare än den tolkning
            som Folksam gör, eftersom avgifterna för de kollektiva hemförsäkringarna
            varierar hos
          </note>
          <note>
            Folksam. Avgiften för en kollektiv hemförsäkring i
          </note>
          <note>
            Stockholm hos Folksam är betydligt högre än för en i glesbygd.
            Det finns dessutom ett par mellanled.
          </note>
          <note>
            Avslutningsvis måste jag ändå fråga: Har statsrådet den uppfattningen
            beträffande de kollektiva hemförsäkringarna att det är bra som
            det är?
          </note>
          <note type="speaker">
            Anf. 3 LEIF MARKLUND (s):
          </note>
          <note>
            Herr talman! Jag tackar statsrådet för svaret -- ett svar som
            jag faktiskt tycker är ett bevis på ett ganska gott omdöme om
            hur den här försäkringen fungerar, och ett omdöme som innebär
            att man har satt sig in i frågan.
          </note>
          <note>
            Däremot måste jag, herr talman, konstatera att
          </note>
          <note>
            Britta Bjelle, trots sin juridiska utbildning, uppträder på ett
            mycket märkligt sätt i den här frågan. Hon har vid flera tillfällen
            i denna kammare motionerat i frågan, trots att exempelvis
          </note>
          <note>
            Elektrikerförbundets fråga om kollektiv hemförsäkring gick ända
            upp till HD och där avslogs. Man kan säga att den kollektiva hemförsäkringen
            då var allmänt accepterad.
          </note>
          <note>
            I dag finns det, som mycket riktigt sagts, 800 000
          </note>
          <note>
            kollektiva hemförsäkringar, och det ligger väl i linje med fackföreningens
            roll att tillvarata den enskilde medlemmens sociala och ekonomiska
            intressen.
          </note>
          <note>
            Man kan också säga att fackets intentioner naturligtvis är att
            så långt som möjligt informera medlemmen om innebörden, och den
            risk för dubbelförsäkring som kan förekomma.
          </note>
          <note>
            Däremot kan jag inte förstå var Britta Bjelle hittar sina uppgifter
            om 300 000 dubbelförsäkrade.
          </note>
          <note>
            Försäkringsinspektionen har en helt annan uppfattning -- och
            har i uppdrag att mycket noga följa den här frågan.
          </note>
          <note>
            Det finns också en mängd andra felaktigheter i
          </note>
          <note>
            Britta Bjelles påstående och i den motion som hon har skrivit
            tillsammans med Birgit Friggebo. Jag måste fråga Britta Bjelle
            hur hon kan ifrågasätta skälighetsprincipen i det här fallet.
            Här finns det faktiskt nio klasser, och det finns klara tecken
            på att fackföreningen inte betalar för fler medlemmar till försäkringsbolaget
            än för dem som är anmälda. Jag utgår från att jag får svar, Britta
            Bjelle.
          </note>
          <note>
            En sista fråga: Ingår det här i någon form av allmänt fackföreningshat?
            Så fort det rör sig om kollektiva lösningar som är till för den
            enskildes bästa, får man en mycket starkt reaktion.
          </note>
          <note>
            Sedan använder Britta Bjelle mycket ofta ordet troligt. Det gäller
            då ett antagande som inte har någon grund i verkligheten.
          </note>
          <note type="speaker">
            Anf. 4 STEN ÖSTLUND (s):
          </note>
          <note>
            Herr talman! Jag tycker att det är ett mycket balanserat svar
            som den moderate ministern har lämnat på Britta Bjelles interpellation.
          </note>
          <note>
            Det finns väl ändå anledning att något kommentera vad som har
            sagts. Statsrådet säger i sitt svar att de kollektiva hemförsäkringarna
            har tillkommit på senare tid. Ja, om man med senare tid menar
            de senaste tio åren, kan jag naturligtvis instämma i detta, men
            de har ju funnits sedan minst tio år.
          </note>
          <note>
            Sedan vill jag erinra om att det här inte bara handlar om kollektiva
            hemförsäkringar. Menar
          </note>
          <note>
            Britta Bjelle och de som angriper fackets möjligheter att lösa
            försäkringsfrågorna för sina medlemmar, att man skall förbjuda
            den typen av försäkringar? Då borde man väl också ha angripit
            de försäkringsformer som har funnits sedan 1920-
          </note>
          <note>
            talet, då fackföreningarna tecknade försäkringar, företrädesvis
            med Folksam men även med andra försäkringsbolag på tjänstemannasidan,
            särskilt om sjuk- och olycksfallsförsäkringar, avsedda till skydd
            för medlemmarna vid sjukdom. Den formen av försäkringar kunde
            fackföreningarna och de fackliga organisationerna sedan omforma
            till fritidsförsäkringar i takt med att samhället under ledning
            av socialdemokratiska regeringar byggde ut försäkringsskyddet,
            så att försäkring mot vanlig sjukdom och mot olycksfall i arbetet
            inte längre behövde tecknas enskilt eller kollektivt. Då tecknades
            alltså fritidsförsäkring. Och är man emot hemförsäkring, så är
            man väl också, kan jag tänka mig, emot att det över facklig organisation
            tecknas kollektiva fritidsförsäkringar, som ger ersättning någorlunda
            motsvarande vad en löntagare kan få om han blir skadad eller råkar
            ut för olycksfall i sitt arbete.
          </note>
          <note>
            Sedan kan jag konstatera att Bo Lundgren i varje fall för dagen
            är tillräckligt klok att inte fortsätta de hårda hugg mot de fackliga
            organisationerna som har förekommit genom förslag och beslut i
            denna kammare under hösten -- och väl kommer också under våren
            -- när det gäller medel till de fackliga organisationernas utbildningsverksamhet,
            när det gäller höjning A-kasseavgiften, och när det gäller avdraget
            för fackföreningsavgiften. Möjligen beror det på att den här typen
            av försäkringar sannerligen inte är ifrågasatt av de fackliga
            organisationernas medlemmar. De är mycket nöjda med dessa försäkringar.
            Jag har icke mött en enda medlem i mitt förbund, Metall, som har
            kritiserat de kollektiva hemförsäkringarna -- där vi har dem tecknade.
            I stället har det uttalats mycket uppskattande ord om det här
            sättet att lösa frågan om försäkringsskyddet.
          </note>
          <note>
            Det är väl så att detta är en ideologisk fråga, driven av Britta
            Bjelle, därför att det är andra försäkringsbolag som inte vill
            att det skall finnas något samarbete mellan fackliga organisationer
            och försäkringsbolag. Låt mig då bara erinra om att det också
            måste vara fackens rätt att vara initiativtagare -- och att ha
            startat ett försäkringsbolag som heter Folksam. Ytterst är det
            kanske detta som Britta Bjelle vill komma åt, och inte så mycket
            problemen med dubbelförsäkringar osv. De kan förvisso förekomma,
            men facken ger en mycket god information till sina medlemmar om
            dessa försäkringar. Det är det inte svårt att göra, eftersom de
            är uppskattade.
          </note>
          <note type="speaker">
            Anf. 5 ANITA JOHANSSON (s):
          </note>
          <note>
            Herr talman: Det är bra att Bo Lundgren i alla fall inte i dag
            delar Britta Bjelles synpunkter i den här frågan.
          </note>
          <note>
            Britta Bjelle skriver i sin interpellation att kollektiva hemförsäkringar,
            i den form de har i dag, medför många negativa effekter, att de
            strider mot skälighetsprincipen i försäkringslagen och att de
            avviker i sin anda från marknadsföringslagen och konsumentlagstiftningen.
          </note>
          <note>
            Herr talman! Jag tycker att detta är ett mycket häpnadsväckande
            påstående. Utgångspunkten,
          </note>
          <note>
            Britta Bjelle, för den kollektiva hemförsäkringen är, och har
            varit, att skapa billigare, enklare och administrativt effektivare
            produkter än de traditionellt individuella försäkringarna. Jag
            förstår inte vad Britta Bjelle har emot att sjukvårdsbiträden
            m.fl. har möjlighet att få en billig hemförsäkring. De principiella
            frågorna om ramlagstiftning och fackets rätt att teckna försäkringar
            hör hemma inom föreningsfriheten.
          </note>
          <note>
            Men man skall inte sluta att förvånas, herr talman.
          </note>
          <note>
            Att slå vakt om vanligt folks ekonomi har ju aldrig hört er borgare
            till.
          </note>
          <note>
            Det påstås att kollektiva hemförsäkringar i den form som finns
            i dag har medfört många negativa effekter. Min kommentar till
            detta är att alla positiva effekter förtigs, exempelvis att försäkringens
            låga premie medför att många nu har ett nödvändigt försäkringsskydd
            till en mycket rimlig kostnad. Många hittills oförsäkrade familjer
            har nu ett skydd. Konkurrensen på hemförsäkringsmarknaden har
            också skärpts till nytta för alla försäkrade.
          </note>
          <note>
            Det påstås här i debatten att Folksam i förening med LO använder
            sig av försäljningsmetoder med reservationsrätt, vilket i sin
            tur strider mot marknadsföringslagen. Min kommentar till detta
            är att det inte sker någon försäljning med s.k. negativ avtalsbindning.
            Det är i stället fackförbunden eller avdelningarna som själva
            fattar beslut om att erbjuda sina medlemmar försäkringen. De som
            vill reservera sig kan göra detta till sitt förbund eller sin
            avdelning.
          </note>
          <note>
            Herr talman! Högsta domstolen har 1987 i ett mål rörande Elektrikerförbundets
            kollektiva hemförsäkring funnit att försäkringen inte avser ett
            ändamål som är uppenbart främmande för förbundets syfte och att
            beslutet alltså faller inom ramen för förbundets stadgar.
          </note>
          <note>
            Det förslag till lagstiftning som Britta Bjelle tydligen är ute
            efter är enligt min mening ett politiskt ingrepp i föreningsrätten.
            Att i lag förbjuda vissa typer av föreningsbeslut skulle få negativa
            följder långt utöver den fackliga rörelsen, och det kan vi inte
            ställa oss bakom.
          </note>
          <note>
            Vissa förbund som har tecknat kollektiva hemförsäkringar står
            själva för premien. Men i vissa fall finns ett pris per försäkrad
            medlem. Hur ett förbund beslutar om sina tillgångar är en fråga
            om intern föreningsrätt. Jag kan fortfarande inte förstå hur Britta
            Bjelle kan missunna
          </note>
          <note>
            Kommunaltians sjukvårdsbiträden att få en billig och bra hemförsäkring.
          </note>
          <note>
            Folksam har obestridigt konkurrensfördelar vad gäller relationer
            med svensk fackföreningsrörelse.
          </note>
          <note>
            Det kan knappast, tack och lov, vare sig Britta
          </note>
          <note>
            Bjelle eller den borgerliga regeringen ändra på.
          </note>
          <note>
            Det är naturligt att vi vänder oss till det bolag där det finns
            ett parlamentariskt inflytande och kunskaper om fack och folkrörelse.
          </note>
          <note>
            Utvecklingen av den kollektiva hemförsäkringen har varit till
            gagn för många stora grupper.
          </note>
          <note>
            Aktieägarna i andra stora bolag får faktiskt ursäkta.
          </note>
          <note type="speaker">
            Anf. 6 Statsrådet BO LUNDGREN (m):
          </note>
          <note>
            Herr talman! Låt mig inledningsvis säga att erfarenheterna av
            kollektiva former av det ena eller andra slaget inte är odelat
            positiva, om jag uttrycker det milt. När det gäller finansmarknadssektorn
            totalt sett kan också bristen på enskilda starka ägare visa sig
            problematisk.
          </note>
          <note>
            Detta är ett allmänt konstaterande om sådant jag tror att man
            skall vara medveten om.
          </note>
          <note>
            Jag beklagar naturligtvis att Britta Bjelle känner sig besviken
            över mitt svar. Men det utgår inte på något vis från att vare
            sig jag eller det parti jag politiskt representerar skulle ha
            bytt ståndpunkt. Svaret utgår i stället från att de frågor som
            Britta Bjelle har ställt. De är tekniska frågor som i grunden
            har att göra med den nuvarande uppbyggnaden av lagstiftningen
            på detta område.
          </note>
          <note>
            Man tittar på detaljerna som sådana i stället för principfrågan.
            Jag kan som exempel ta den skälighetsbedömning som enligt försäkringsrörelselagen
            skall göras. Den avser den totalpremie som organisationen skall
            betala till försäkringsbolaget. Finansieringen hos organisationen
            är i dag inte någonting som regleras i lagstiftningen.
          </note>
          <note>
            Det pågår ett arbete även när det gäller den tekniska utformningen
            av lagstiftningen på detta område. Försäkringsutredningen har
            i uppdrag att bl.a. företa en omprövning av grundsatserna när
            det gäller premier och kostnadsskälighet. Principen kan eventuellt
            internationellt sett anses strida mot en fri prissättning och
            en fri konkurrens.
          </note>
          <note>
            När regeringen tar ställning till det omfattande arbete som för
            närvarande pågår på försäkringsområdet kan det finnas anledning
            att göra ett ställningstagande till denna princip och till ett
            antal andra frågeställningar. Detta arbete har föranletts av den
            svenska anpassningen till EG:s regelsystem. Det rör alltså den
            tekniska aspekten av det hela.
          </note>
          <note>
            När det gäller den principiella frågeställningen noterar jag,
            liksom jag gjorde i mitt svar, att starka principiella invändningar
            kan resas mot att en organisation blandar sig i hur en enskild
            medlem vill skydda sin privatekonomi. Det är självklart.
          </note>
          <note>
            Det finns naturligtvis anledning att ta upp denna principiella
            övergripande fråga till övervägande.
          </note>
          <note type="speaker">
            Anf. 7 BRITTA BJELLE (fp):
          </note>
          <note>
            Herr talman! De tre minuter jag har till mitt förfogande räcker
            knappast för att besvara alla de frågor som ställts till mig.
          </note>
          <note>
            Jag vill till en början kort konstatera att bakrunden till min
            fråga inte är att jag är emot gruppförsäkringar. Jag är emot att
            individen inte själv skall avgöra om man vill ha en hemförsäkring
            eller inte.
          </note>
          <note>
            Leif Marklund tar i breda ordalag upp att det finns ett HD-avgörande
            som avgör frågan. Faktum är att det inte är så enkelt. Tingsrätten
            kom till ett helt annat domslut, och Högsta domstolen hade inte
            ens att pröva exakt samma stämmningsansökan som låg till grund
            för avgörandet i tingsrätten. Tingsrätten ansåg att det låg utanför
            fackföreningens område att teckna hemförsäkring åt sina medlemmar.
            Det kan ifrågasättas om hemförsäkringar är någonting som faller
            inom den fackliga organisationens område.
          </note>
          <note>
            Leif Marklund frågade om skälighetsprincipen. Jag skall återkomma
            till den senare.
          </note>
          <note>
            Sten Östlund talade om olycksfallförsäkring och livförsäkring.
            Det är sådana försäkringar som inte påminner om hemförsäkringar.
            De flesta av dessa försäkringar tecknas i avtal med arbetsgivaren.
          </note>
          <note>
            Jag blir nästan litet lätt road när jag hör Anita
          </note>
          <note>
            Johansson. Hon talar om att det är billigt att administrera gruppförsäkringar
            och att de är billiga. Det är helt rätt. Men det skulle bli på
            samma sätt om man i stället hade individuell anslutning. Nu beslutar
            ett antal personer om att
          </note>
          <note>
            20 000, 30 000, 40 000 människor skall inneha samma hemförsäkring.
          </note>
          <note>
            Anita Johansson säger att sjukvårdsbiträdet därmed får en bättre
            försäkring. Det intressanta är,
          </note>
          <note>
            Anita Johansson, att sjukvårdsbiträdet får vara med att betala
            de dyrare försäkringsformer som skulle ha fallit på bättre hushåll.
            När det gäller
          </note>
          <note>
            Folksams hushåll är det nämligen så, att de stora hushållen som
            förmodligen skulle betala mycket mer för sin försäkring har en
            mycket låg avgift, medan det lilla hushållet som skulle ha betalat
            en betydligt lägre avgift får betala en högre avgift för att kompensera
            att det större hushållet rent faktiskt har en lika stor avgift.
            Det är inte alls sjukvårdsbiträdet som tjänar på detta, utan de
            som har betydligt högre inkomst.
          </note>
          <note>
            Anita Johansson talar också om själva formen med negativ avtalsbindning.
            När en produkt i dag marknadsförs får man inte skicka den produkt
            man vill sälja hem till någon så att individen själv får skicka
            tillbaka den. Det skickas ett prospekt, och sedan får man beställa
            den. Men när det gäller dessa hemförsäkringar bestäms att alla
            som tillhör en fackförening skall ha en kollektiv försäkring,
            och de som inte anmäler reservation mot detta får den. Jag menar
            att detta strider mot marknadsföringslagstiftningen.
          </note>
          <note>
            Jag får kanske återkomma till skälighetsprincipen i mitt nästa
            inlägg.
          </note>
          <note type="speaker">
            Anf. 8 STEN ÖSTLUND (s):
          </note>
          <note>
            Herr talman! Jag vill göra några korta kommentarer.
          </note>
          <note>
            Jag förstår att Bo Lundgren inte har övergett sina tidigare ideologiska
            ståndpunkter. Men jag skulle nog vilja råda till att hantera denna
            fråga ungefär som Folkpartiet och Socialdemokraterna gör med frågan
            om kungahuset. Dra inte fram fler argument för att säga nej till
            EG!
          </note>
          <note>
            Sedan till sjuk- och olycksfallsförsäkringarna. Nej,
          </note>
          <note>
            Britta Bjelle, det var inte arbetsgivarna som betalade dessa.
            På min arbetsplats Götaverken tecknades den första kollektiva
            olycksfallsförsäkringen år 1935, och den betalade medlemmarna
            själva. Naturligtvis kunde de avstå från att vara med i den försäkringen,
            men de flesta var med. Det var kanske några få personer av
          </note>
          <note>
            500--6 000 som inte var med.
          </note>
          <note>
            De betalade den själva och har den i dag som fritidsförsäkring.
          </note>
          <note>
            Hur långt skall de fackliga organisationerna sträcka sig i sitt
            intresse att företräda medlemmarna?
          </note>
          <note>
            Likaväl som man skall se till att medlemmarna har bra betalt
            i förhållande till det arbete de utför, finns det också ett intresse
            för fackliga organisationer att se till att medlemmarna får så
            mycket som möjligt för pengarna när de går för att köpa varor
            och tjänster.
          </note>
          <note>
            Den yttersta konsekvensen skulle bli att t.ex. SKF
          </note>
          <note>
            skulle få stänga sin andelsförening där man säljer varor till
            sina medlemmar till lägre priser än ute på staden. Någonstans
            går naturligtvis gränsen för vad en facklig organisation skall
            hålla på med, men var den går sköter de fackliga medlemmarna bäst
            själva med hjälp av de stadgar som de har fastställt för sin verksamhet.
            Låt oss vara ense om att låta bli att lägga oss i vad de beslutar.
          </note>
          <note type="speaker">
            Anf. 9 LEIF MARKLUND (s):
          </note>
          <note>
            Herr talman! Jag konstaterade att statsrådet
          </note>
          <note>
            Lundgren kände sig litet småchockad över att vi tyckte att han
            hade en ganska bra inställning till den här frågan. Jag kan försäkra
            statsrådet att jag står fast vid det. Men att han sedan försöker
            rätta till det så att det finns skillnader, är en annan sak.
          </note>
          <note>
            Jag måste konstatera att Britta Bjelle visar en ganska stor okunnighet
            när det gäller facket och fackföreningsrörelsens villkor och rättigheter
            inom den fria föreningsrätten när hon försöker göra gällande att
            man insnävar individen till någon form av gisslan. Detta faller
            inom den solidaritet som finns i en fackföreningsrörelse. Människor
            samlas i en hop för att bli starkare. Då vill man titta på alla
            områden där man kan hjälpa till och göra det så bra som möjligt.
          </note>
          <note>
            Ett sådant område är försäkringsområdet. Där har fackföreningarna
            jobbat i alla år för att ge ett bra och tryggt skydd för den enskilde
            medlemmen. Det är faktiskt så, Britta Bjelle, att fackföreningsrörelsen
            är de enskilda medlemmarna, individerna som har slutit sig samman
            för att bli starka mot de krafter som finns utanför.
          </note>
          <note>
            Det finns inte någon som är underförsäkrad. Det existerar inte
            något belopp här, utan man är fullt försäkrad. Det innebär också
            att man har fastställt en solidarisk premie som täcker alla.
          </note>
          <note>
            Jag vill ge några exempel som kan vara belysande.
          </note>
          <note>
            Det skedde en brand i Solna för några år sedan.
          </note>
          <note>
            Den var ganska stor. 240 lägenheter blev urblåsta.
          </note>
          <note>
            55 av dessa 240 lägenheter var helt oförsäkrade. En liknande
            brand skedde också i Västerås där 50
          </note>
          <note>
            lägenheter brann upp. Ungefär 20 av dessa var oförsäkrade. Visst
            är det då naturligt att fackföreningen börjar fundera på detta
            att medlemmen har underlåtit eller glömt att försäkra sin egendom.
          </note>
          <note>
            Då måste det ligga inom kollektivets skyldighet att börja informera
            om försäkringar. Så sker också. På varenda fackföreningsmöte och
            i varenda avdelning finns det faktiskt försäkringsombud som inte
            gör annat än försöker upplysa medlemmarna om försäkringar. Det
            sker också på ett sådant sätt att det går hem information till
            varje medlem. Nu behöver ingen medlem skamset försöka reservera
            sig, utan han får en möjlighet att meddela till avdelningen att
            han redan är försäkrad på annat sätt och betackar sig för detta.
            Det behövs inte något annat för det.
          </note>
          <note>
            Jag vill fortfarande fråga Britta Bjelle vad det är som innerst
            inne driver henne att föra en sådan debatt.
          </note>
          <note type="speaker">
            Anf. 10 ANITA JOHANSSON (s):
          </note>
          <note>
            Herr talman! Glädjen varade inte speciellt länge,
          </note>
          <note>
            Bo Lundgren. Jag tyckte att statsrådet började svaja en hel del
            i repliken till skillnad mot det relativt positiva svar som han
            har givit på Britta
          </note>
          <note>
            Bjelles interpellation. Det vore kanske bra om vi kunde få höra
            här vad statsrådets syn på denna fråga egentligen är.
          </note>
          <note>
            Jag förstår fortfarande inte vad Britta Bjelle har emot att Kommunaltians
            medlemmar här i
          </note>
          <note>
            Stockholm kan få en billig hemförsäkring. I stället för att betala
            11 048 kr. om året som det skulle kosta individuellt, kan man
            få den för ca 700 kr. Jag kan inte förstå Britta Bjelles och Folkpartiets
            syn i den här frågan.
          </note>
          <note>
            Högsta domstolen har slagit fast att det inte är något fel att
            ha kollektiva hemförsäkringar, precis som jag sade i min inledning.
            Det skulle vara klädsamt om juristen Britta Bjelle kunde titta
            på den domen.
          </note>
          <note type="speaker">
            Anf. 11 Statsrådet BO LUNDGREN (m):
          </note>
          <note>
            Herr talman! Jag är varken mycket eller litet chockerad över
            Leif Marklunds yttrande här. Jag var snarare glatt överraskad
            efter Leif Marklunds inlägg att han delade min uppfattning om
            att principiella invändningar kan resas mot att en organisation
            blandar sig i då den enskilde medlemmen vill skydda sin privatekonomi.
            Det tyckte jag var ett fall framåt i den principiella frågeställning
            som vi har att hantera här.
          </note>
          <note>
            För min del är det inte frågan om att på något vis svaja. Jag
            tycker däremot att det finns anledning att separera en diskussion
            kring tekniska frågor om hur den nuvarande lagstiftningen fungerar
            och vad den nuvarande uppbyggnaden har för principer och regelsystem.
            De är nog så viktiga. Sedan finns det all anledning att överväga
            den stora principiella frågeställningen. Men det har flera aspekter
            som skulle föranleda en interpellationsdebatt eller en större
            riksdagsdebatt med betydligt mer tid.
          </note>
          <note>
            Sten Östlund talade om en del olika saker. Jag skall inte ta
            upp och diskutera frågan om kungahuset.
          </note>
          <note>
            Det är är däremot viktigt att slå fast att den förra regeringen
            av naturliga skäl initierade den översyn av den föreningstekniska
            lagstiftningen och andra lagstiftningsområden som krävs. Det kommer
            att bli aktuellt att genomföra förändringar av dem i samband med
            ett EG-medlemskap. För oss alla som menar att vi behöver vara
            en del av det nya
          </note>
          <note>
            Europa är det viktigt att förklara vikten av att
          </note>
          <note>
            Europasamarbetet fullföljs, så att det leder till fred och stabilitet
            och river hinder för ekonomisk utveckling. Jag hoppas att vi är
            helt överens om detta.
          </note>
          <note type="speaker">
            Anf. 12 BRITTA BJELLE (fp):
          </note>
          <note>
            Herr talman! Jag vill börja med att säga till såväl
          </note>
          <note>
            Leif Marklund som Anita Johansson att det som driver mig att
            ta upp den här frågan är det faktum att jag har den uppfattningen
            att individer själva kan bestämma om de skall ha en hemförsäkring
            eller inte. Jag har inget emot gruppförsäkringar.
          </note>
          <note>
            Jag förstår inte varför facket inte kan ha en gruppförsäkring
            där individen får ett prospekt.
          </note>
          <note>
            Utifrån det kan man sedan anmäla om man vill ha den här försäkringen.
            I stället skall man genom någras beslut pådyvla 50 000--70 000
            människor försäkringar som de inte har frågat efter.
          </note>
          <note>
            Till skillnad från Anita Johansson, som tycker att jag skall
            läsa den högsta domen när det gäller
          </note>
          <note>
            Elektrikerförbundet, har jag faktiskt läst både tingsrättens
            dom och hovrättens dom. Jag är alldeles övertygad om att om Anita
            Johansson hade läst dem -- vilket jag kan säga att hon inte har
            --
          </note>
          <note>
            skulle hon inte uttrycka sig på det sätt som hon gör.
          </note>
          <note>
            I tingsrättens dom står det ganska klart hur man borde se på
            fackföreningarnas rörelseområde.
          </note>
          <note>
            Enligt den domen är det ganska begränsat, och då skulle man inte
            kunna åberopa den så friskt.
          </note>
          <note>
            När det gäller de oförsäkrade vill jag säga att det är lovvärt
            att fackföreningarna anser sig komma till rätta med de oförsäkrade.
            Men det är i grunden så att det finns nästan lika många oförsäkrade
            trots de kollektiva hemförsäkringarna. Alla de som inte finns
            i en fackförening t.ex. pensionärer, ungdomar, studerande, handikappade
            och andra grupper har inte möjlighet att få en kollektiv hemförsäkring.
          </note>
          <note>
            Avgiften är densamma för sjukvårdsbiträdet som för den mycket
            välbetalde byggnadsarbetaren som kanske har ett stort hushåll
            och bor i Stockholm, där det normalt skulle vara mycket dyrt att
            ha en hemförsäkring. Sjukvårdsbiträdet bor kanske i
          </note>
          <note>
            Jokkmokk och har ett litet hushåll. Därmed får hon betala en
            del av det hela.
          </note>
          <note>
            Avslutningsvis kan jag inte låta bli -- eftersom tiden går så
            fort -- att säga till Anita Johansson att det är tveksamt om detta
            trots allt är någon affär för
          </note>
          <note>
            Folksam.
          </note>
          <note>
            Sedan 1985 har Folksams kollektiva hemförsäkringar gått med ca
            200 milj.kr. i förlust per år.
          </note>
          <note>
            Eftersom jag har några sekunder kvar av taletiden skall jag säga
            till Bo Lundgren att tanken med skälighetsprincipen var att man
            skulle få till stånd en sund utveckling inom försäkringsbranschen
            innebärande att var och en skulle betala en avgift i proportion
            till risken med hänsyn till hushållets belägenhet. I ett område,
            t.ex. Stockholm, där man har många inbrott skulle man ha en högre
            avgift på grund av den högre risken, medan man på ett ställe med
            en liten risk för inbrott skulle betala en lägre premie.
          </note>
          <note>
            Det var bakgrunden till skälighetsprincipen, men den förfuskades
            av den socialdemokratiska regeringen för att möjliggöra för LO
            att ha kollektiva hemförsäkringar.
          </note>
          <note type="speaker">
            Anf. 13 LEIF MARKLUND (s):
          </note>
          <note>
            Herr talman! Till statsrådet vill jag säga att det är ett grundligt
            missförstånd att jag nickade bifall till de principiella invändningar
            som han redovisar i efterhand. Det var det grundläggande svaret
            på
          </note>
          <note>
            Britta Bjelles tre frågor som jag tyckte var bra avvägt.
          </note>
          <note>
            Till Britta Bjelle vill jag säga att det här faktiskt inte bara
            gäller fackföreningar. Svenska
          </note>
          <note>
            Jägareförbundet var ganska tidigt ute -- jag tror att det var
            redan 1925. Stockholms Kooperativa
          </note>
          <note>
            Bostadsförening försökte redan 1943 att införa kollektiva försäkringar
            för sina medlemmar. Även handikappföreningar är välkomna till
            Folksam för att bilda försäkringar.
          </note>
          <note>
            Det handlar alltså inte bara om fackföreningar utan om en kollektiv
            lösning för att få till stånd en bra och billig försäkring. Följden
            har också blivit att vissa andra försäkringsbolag har tvingats
            att börja pressa priserna på de individuella försäkringarna.
          </note>
          <note>
            Jag vill vidare upprepa det som Sten Östlund sade:
          </note>
          <note>
            Det pågår ingen debatt i denna fråga ute i samhället. Det märkliga
            är att den debatten förs av de borgerliga i den här kammaren.
            Alla försäkringstagare är nöjda och belåtna med att få en bra
            hemförsäkring, men en debatt har ändå förts år efter år sedan
            jag kom till riksdagen.
          </note>
          <note>
            Det finns faktiskt funderingar om man inte i den här debatten
            drivs av konkurrerande försäkringsbolag, eventuellt med hjälp
            av styrelseposter eller liknande. Det skulle betyda ett uppdrag
            från konkurrenter till Folksam. Det är kanske det som driver också
            Britta Bjelle att diskutera frågan i kammaren.
          </note>
          <note>
            Andre vice talmannen anmälde att Britta Bjelle anhållit att till
            protokollet få antecknat att hon inte ägde rätt till ytterligare
            inlägg.
          </note>
          <note type="speaker">
            Anf. 14 Statsrådet BO LUNDGREN (m):
          </note>
          <note>
            Herr talman! Jag tycker att det rent principiellt är tveksamt
            att ifrågasätta bevekelsegrunderna för personers politiska ställningstaganden.
          </note>
          <note>
            Jag vill också notera att Leif Marklund, som sade att min principiella
            inställning redovisades i efterhand, har läst svaret mycket dåligt
            eller möjligen inte alls. I det ursprungliga svaret sade jag,
            och det finns kanske anledning att citera det som avslutning på
            denna debatt: ''Jag har full förståelse för att principiella invändningar
            kan resas mot att en organisation blandar sig i hur den enskilde
            medlemmen vill skydda sin privatekonomi.''
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1991/92:118 och fråga
          </note>
          <note>
            1991/92:452 om ÄDEL-reformen
          </note>
          <note>
            Anf. 15 Socialminister BENGT WESTERBERG
          </note>
          <note>
            (fp):
          </note>
          <note>
            Herr talman! Chatrine Pålsson har i en interpellation ställt
            frågor till statsrådet Könberg i anslutning till ÄDEL-reformen,
            bl.a. om vilka insatser som planeras för att åtgärda problem beträffande
            de klinikfärdiga patienternas situation och om vissa konsekvenser
            av det kommunala betalningsansvaret. Tage Påhlsson har i en fråga
            tagit upp närliggande problematik och frågar om regeringen avser
            att ta initiativ till att lösa föreliggande tolkningstvister kring
            begreppet färdigbehandlad. Arbetet inom regeringen är så fördelat
            att det är jag som skall besvara frågorna.
          </note>
          <note>
            ÄDEL-reformen trädde i kraft för knappt tre månader sedan. Kommunerna
            har nu fått ett samlat och tydligt ansvar för äldrevården som
            bl.a.
          </note>
          <note>
            innefattar ett obligatoriskt ansvar för hälso- och sjukvårdsinsatser
            i särskilda boendeformer och övertagande av ca 30 000 platser
            på sjukhem.
          </note>
          <note>
            ÄDEL-reformen syftar till att ge kommunerna de ekonomiska och
            organisatoriska förutsättningarna att utveckla en god omsorg och
            vård där de äldres valfrihet, trygghet och integritet utgör den
            övergripande målsättningen. En viktig del av reformen är kommunernas
            betalningsansvar för medicinskt färdigbehandlade patienter inom
            somatisk akutsjukvård och geriatrisk vård.
          </note>
          <note>
            Betalningsansvaret inträder normalt fem vardagar efter det att
            landsting och kommun inlett gemensam planering om den fortsatta
            vården.
          </note>
          <note>
            Medicinskt färdigbehandlad är en patient som är intagen på sjukhuset
            men som inte längre behöver den medicinska vård som ges där. Frågan
            om en patient är medicinskt färdigbehandlad avgörs av ansvarig
            läkare.
          </note>
          <note>
            Systemet med ett kommunalt betalningsansvar för somatisk akutsjukvård
            och geriatrisk vård syftar till att ge kommunerna incitament att
            öka utbyggnaden av anpassade boendeformer för service och omvårdnad
            och därmed reducera antalet färdigbehandlade patienter på länssjukhusen.
            Detta system kräver självfallet ett välutvecklat samarbete mellan
            kommuner och landsting i frågor som rör både övergripande resursplanering
            och den gemensamma vårdplaneringen för den enskilde patienten.
          </note>
          <note>
            Begreppet medicinskt färdigbehandlad är inte entydigt, och frågan
            om dess tolkning har nu ställts på sin spets när det hävdas att
            människor i livets slutskede kan anses medicinskt färdigbehandlade.
          </note>
          <note>
            Regeringen beslutade i november 1991 att tillsätta en särskild
            kommitté med uppgift att följa och utvärdera det kommunala betalningsansvaret.
          </note>
          <note>
            Kommittén skall särskilt beakta bl.a.
          </note>
          <note>
            konsekvenserna för den enskilde, den praktiska tillämpningen
            och betalningsansvarets tekniska konstruktion. Kommittén skall
            även kunna föreslå förändringar i utformningen av systemet, om
            detta skulle behövas för att syftet med systemet skall uppnås
            eller för att undvika ej avsedda effekter. I
          </note>
          <note>
            direktiven till kommittén nämns särskilt att definitionen av
            begreppet medicinskt färdigbehandlad skall följas upp och analyseras.
            En första preliminär kartläggning av hur begreppet färdigbehandlad
            tolkas och samarbetsformerna i övrigt mellan huvudmännen i anslutning
            till
          </note>
          <note>
            ÄDEL-reformens genomförande kommer inom kort att ske inom ramen
            för kommitténs uppdrag.
          </note>
          <note>
            Socialstyrelsen har i sin roll som tillsynsmyndighet bedömt att
            den senaste tidens händelser, som föranletts av oklarheter i fråga
            om begreppet färdigbehandlad, kräver en snabb insats. Jag har
            erfarit att socialstyrelsen redan haft kontakter med berörda huvudmän
            om bl.a. frågan huruvida döende patienter verkligen bör flyttas
            från akutsjukvården efter det att de bedömts vara färdigbehandlade
            -- en fråga av stor humanitär betydelse.
          </note>
          <note>
            Chatrine Pålsson har också frågat mig när uppföljning/utvärdering
            av ÄDEL-reformen planeras. Regeringen beslutade i september 1991
          </note>
          <note>
            att ge socialstyrelsen i uppdrag att följa upp och utvärdera
            reformen. Detta arbete avses pågå under kommande fem år, och avsikten
            är att 5 milj.kr. per år skall anvisas för att ett uppföljningsarbete
            med hög kvalitet skall kunna genomföras.
          </note>
          <note>
            Socialstyrelsen skall årligen avrapportera vissa delar av uppföljningen,
            bl.a. hur stimulansbidragen för gruppbostäder och för fler enkelrum
            inom långvården utnyttjas samt behandlingen av frågor kring kvalitet
            och säkerhet i vården, integration och samarbete mellan hemtjänst
            och hemsjukvård m.m.
          </note>
          <note type="speaker">
            Anf. 16 CHATRINE PÅLSSON (kds):
          </note>
          <note>
            Herr talman! Jag vill börja med att tacka sjukvårdsministern
            för svaret. I ett sjukvårdssystem med inslag av marknadsekonomi
            förstärks behovet av en kontinuerlig kvalitetsuppföljning. Också
            med tanke på den stora organisationsförändring som skett tror
            jag att det är mycket viktigt med kvalitetsuppföljningen.
          </note>
          <note>
            Jag måste fråga om jag kan tolka sjukvårdsministerns svar när
            det gäller konsekvenserna för den enskilde så, att kvaliteten
            får en stor betydelse i detta sammanhang.
          </note>
          <note>
            Det vore önskvärt att ministern gav sin mening till känna. Antingen
            måste man påtala kommunens skyldighet att betala, så att dessa
            vårdbehövande patienter, ofta döende, får sin vård i länssjukvården,
            eller också måste sjukvården ges direktiv att ej klassificera
            dessa patienter som medicinskt färdigbehandlade.
          </note>
          <note>
            Det är nödvändigt att besked lämnas och att vi åtgärdar detta,
            så att inte enskilda människor kommer i kläm mellan kommun och
            landsting. För den enskilde är det inte organsationen och betalningsansvaret
            som är det viktigaste. Det är innehåll och kvalitet.
          </note>
          <note type="speaker">
            Anf. 17 TAGE PÅHLSSON (c):
          </note>
          <note>
            Herr talman! Jag får tacka socialministern för svaret. Chatrine
            Pålsson och jag har inte bara efternamnet gemensamt. Vi får också
            ta emot svar i kammaren gemensamt.
          </note>
          <note>
            Svaret är positivt och tyder på att statsrådet delar uppfattningen
            att problemet med tolkningen av begreppet färdigbehandlad i sjukvården
            är viktigt och behöver en snar lösning. Regeringen har tydligen
            tagit vissa initiativ för att lösa problemet.
          </note>
          <note>
            Det är bra. Bl.a. har direktiv givits till en kommitté, som tillsattes
            i november. Jag erkänner att jag inte visste att det fanns en
            kommitté med den inriktningen.
          </note>
          <note>
            Socialstyrelsen har tydligen också tagit initiativ i frågan och
            vill ta upp detta med bedömningen av om döende patienter verkligen
            skall flyttas från akutsjukvården. Ambitionerna från central nivå
            är uppenbarligen goda. Tyvärr stannar det ofta på en viss nivå.
            Det tycks vara svårt att tränga igenom hela vägen.
          </note>
          <note>
            Ekonomitänkandet har nu trummats in både på landstingsnivå och
            kommunal nivå. Vi har alla mer eller mindre hjälpt till i den
            processen. Det innebär att man fortfarande i praktiken stöter
            på sådana här problem. Så sent som i förra veckan läste jag i
            lokaltidningen om ett fall av ganska tragisk art, där en patient
            sändes hem. I min hemkommun inträffade för två tre veckor sedan
            något liknande, där en äldre, döende patient sändes hem alldeles
            i onödan. Patienten hann inte mer än komma innanför dörren innan
            han avled. Det är beklagligt att det går till på det sättet.
          </note>
          <note>
            Det finns enligt min uppfattning anledning att skynda på den
            process som tydligen är på gång. Vi bör klara ut tolkningsfrågan.
            Det bör ske både med hjälp av läkarexpertis och den administrativa
            sidan på resp. landsting och kommuner.
          </note>
          <note>
            Man bör också överväga om det finns andra lösningar på de ekonomiska
            frågorna. Ekonomin har tyvärr fått avgöra de rent humanitära frågorna.
          </note>
          <note>
            Relationerna mellan landsting och kommuner är ganska ansträngda
            på vissa håll i anslutning till
          </note>
          <note>
            ÄDEL-reformen. Det finns en klar risk att ekonomitänkandet får
            ta över i bedömningen av de etiska och humanitära frågorna.
          </note>
          <note>
            Delar statsrådet min uppfattning i den frågan?
          </note>
          <note>
            Finns det möjlighet att göra någon typ av extra insatser?
          </note>
          <note type="speaker">
            Anf. 18 EVA ZETTERBERG (v):
          </note>
          <note>
            Herr talman! Det är bra att Chatrine Pålsson och
          </note>
          <note>
            Tage Påhlsson har ställt denna interpellation resp.
          </note>
          <note>
            fråga. Det är oerhört viktigt att följa upp ÄDEL-
          </note>
          <note>
            reformen och se vilka konsekvenser den får i praktiken. Det är
            kanske frestande för mig från
          </note>
          <note>
            Vänsterpartiet att säga till socialministern: Vad var det vi
            sade.
          </note>
          <note>
            Vi i Vänsterpartiet var inte positiva till det sätt på vilket
            denna reform skulle genomföras. Vi var positiva till att kommuner
            och landsting på frivillig väg skulle göra denna organisationsförändring.
          </note>
          <note>
            Men vi var tveksamma till hur det skulle bli i praktiken, när
            man tvingades till förändringen under rätt kort tid.
          </note>
          <note>
            Beslutet om reformen är fattat. Det finns ingen anledning att
            älta det vi sade innan beslutet fattades. Vi får göra det bästa
            möjliga nu av reformen och följa upp situationen ute i landet
            inom sjukvården och i kommunerna.
          </note>
          <note>
            Det som är svårt är att ett beslut som man kan tycka har positiva
            poänger kommer parallellt med de stora nedskärningarna i kommunerna.
            Vi har i dagarna sett exempel på detta. I Stockholms kommun, som
            ligger mig varmt om hjärtat, kommer krav på nedskärningar på över
            700 milj.kr.
          </note>
          <note>
            i budgeten. Det är naturligtvis svårt när man samtidigt får nya
            arbetsuppgifter, att då försöka fullgöra dem på ett så bra sätt
            som möjligt.
          </note>
          <note>
            Det går inte att frikoppla denna fråga från ekonomin. Det var
            också Tage Påhlsson inne på.
          </note>
          <note>
            Den har att göra med vilka ekonomiska resurser kommunerna får
            för att fullfölja ÄDEL-reformen på ett bra sätt.
          </note>
          <note>
            Jag tycker att det är bra att vi i svaret får reda på detaljer
            om uppföljningen. Inte heller jag kände till dem innan. Det gäller
            t.ex. den akuta frågan om socialstyrelsen skall gå in och avgöra
            problemet med att döende patienter skickas hem.
          </note>
          <note>
            Definitionsfrågan förefaller inte vara klar. Det är naturligtvis
            också bra med en långsiktig uppföljning under flera års tid, för
            att se på djupet hur förändringarna går till. Jag är emellertid
            tveksam till om detta räcker. Jag undrar om regeringen är villig
            att skjuta till ytterligare medel, när man upptäcker fler problem
            under resans gång bl.a. med resurser. Är regeringen beredd att
            underlätta för kommunerna att delta och göra denna reform till
            något bra för människor som är berörda, så att de känner att sjukvården
            och äldrevården kommer dem närmare?
          </note>
          <note>
            Jag undrar också om regeringen kommer att vara villig att i framtiden
            delta i denna process med förtydliganden. Detta med döende patienter
            som skickas hem är bara ett exempel. Jag är övertygad om att det
            finns andra, och det kommer att uppstå fler. Är man från regeringens
            sida angelägen att ta initiativ själv eller se till att socialstyrelsen
            och andra instanser snabbt och effektivt klarar ut kompetenstvister
            av detta slag, så att inte enskilda patienter hamnar mellan två
            stolar?
          </note>
          <note type="speaker">
            Anf. 19 BO HOLMBERG (s):
          </note>
          <note>
            Herr talman! Till Vänsterpartiets företrädare vill jag säga att
            ÄDEL-reformen, såsom den beslutades i riksdagen, var ett mycket
            bra förslag.
          </note>
          <note>
            Jag följde ingående Vänsterpartiets agerande i frågan. Det gick
            i princip ut på att de relationer som varit mellan kommuner och
            landsting när det gäller vård och omsorg om de äldre var bra.
            Den attityden hade inte majoriteten. Vi insåg att ett antal förändringar
            måste till. Betalningsansvaret som riksdagen lade till var ett
            mycket viktigt incitament.
          </note>
          <note>
            Det är en fin process på gång nu.
          </note>
          <note>
            Stora förändringar av detta slag leder naturligtvis till att
            det blir oro i maskineriet och att felaktigheter kan uppstå. Men
            huvudinriktningen är rätt, enligt min bedömning.
          </note>
          <note>
            När det gäller frågan om begreppet färdigbehandlad vill jag återge
            något av det resonemang som riksdagen och socialutskottet då förde.
            Man diskuterade huruvida det skulle kunna anges från tjänstemannasidan
            eller i politiska system, när en patient är färdigbehandlad. Vi
            såg många nackdelar med detta. Vi såg fördelar med att det i stället
            var doktorn som avgjorde, som gjorde en medicinsk bedömning av
            när en patient var färdigbehandlad. Det är viktigt att man håller
            fast vid det. Vi vill väl alla att det är doktorn som på medicinska
            grunder skall bedöma när vår gamla mamma eller pappa, som ligger
            på sjukhus, är färdigbehandlad. Vi vill inte ställa upp några
            administrativa eller politiska system för det.
          </note>
          <note>
            Jag vill fråga socialministern om han gör någon annan bedömning,
            dvs. att vi skall frångå ordningen att det är doktorn som avgör
            när en patient är färdigbehandlad.
          </note>
          <note>
            Till sist har jag en fråga till Bengt Westerberg om ekonomin.
            I kommuner och landsting har man nu börjat räkna i budgeten på
            vad besparingen på 7,5
          </note>
          <note>
            miljarder kronor kommer att innebära. På senare tid har det spritt
            sig en väldig oro i kommuner och landsting. Nu syns det vilka
            stora pengar det hela handlar om. Jag har till min förvåning kunnat
            konstatera att man inte alltid har räknat in de ytterligare signaler
            som finns i finansplanen omfattande 10--15 miljarder kronor. Om
            det nu skall skapas en s.k. statsbidragspåse, kommer regeringen
            att kunna garantera att de 5,5 miljarder kronorna till ÄDEL-reformen
            kommer att kvarstå och riktas till de äldre och inte kommer att
            tas med i påsen?
          </note>
          <note>
            Anf. 20 Socialminister BENGT WESTERBERG
          </note>
          <note>
            (fp):
          </note>
          <note>
            Herr talman! Jag vill först instämma i det Bo
          </note>
          <note>
            Holmberg sade om ÄDEL-reformen i allmänhet.
          </note>
          <note>
            Den är positiv. När jag nu har åkt runt i landet och träffat
            kommun- och landstingspolitiker -- som har blivit av med en del
            uppgifter -- och tjänstemän har jag fått det bestämda intrycket
            att de anser att reformen fungerar väl.
          </note>
          <note>
            De larmsignaler som har kommit fram är ingalunda typiska. Det
            är snarare undantag som bekräftar att det totalt sett är fråga
            om en mycket bra reform.
          </note>
          <note>
            Det är viktigt att erinra om bakgrunden till att betalningsansvarsreglerna
            infördes. Många tusen patienter blev under alltför lång tid liggande
            på akutsjukhus och geriatriska kliniker. Vi har i flera år diskuterat
            hur vi skulle hantera problemet med att kommunerna inte tog ansvar.
            Det var mot den bakgrunden som betalningsansvaret infördes. Det
            går att redan nu se att betalningsansvaret har fungerat bra.
          </note>
          <note>
            Som framgår i frågan och interpellationen, och som
          </note>
          <note>
            Eva Zetterberg och Bo Holmberg också har tagit upp, är det riktigt
            att det under en övergångsperiod kan ske misstag. Men det hänger
            inte bara ihop med reformen och övergångsperioden. Den typen av
            misstag begås ibland i sjukvården. Sådant följer alltid socialstyrelsen
            upp för att se hur man kan undvika att det upprepas.
          </note>
          <note>
            Som Chatrine Pålsson sade är det självklart att enskilda patienter
            inte skall komma i kläm. Både organisationen och de enskildas
            ansvar inom vården måste ha den inriktningen.
          </note>
          <note>
            Jag delar helt Bo Holmbergs uppfattning att det slutliga avgörandet
            av vem som är färdigbehandlad eller ej måste ligga hos läkaren.
            Det går inte att i politisk ordning reglera den frågan.
          </note>
          <note>
            När socialstyrelsen har undersökt de uppmärksammade fallen har
            man även granskat om någon har uppträtt klandervärt och om det
            finns skäl att vidta disciplinära åtgärder. Men slutsatsen av
            de fall som hittills har granskats är att det inte har funnits
            skäl till sådana åtgärder.
          </note>
          <note>
            Det är naturligtvis ibland ett genuint svårt problem att avgöra
            om en person är döende eller inte. Det finns kroniker som kommer
            att dö förr eller senare eller t.o.m. ganska snart. Men det är
            svårt när man har vårdat en akut sjukdom att avgöra hur nära döden
            en kroniker är. I regel fungerar det hela väl.
          </note>
          <note>
            Men i några av de uppmärksammade fallen har man gjort bedömningen
            att personer skulle leva längre, men ändå har de dött under transporten
            eller omedelbart efter det att de har kommit hem sedan de har
            behandlats för en sjukdom.
          </note>
          <note>
            I stort sett alla mina meddebattörer tar upp frågan om risken
            att de ekonomiskt snäva ramarna tar över. Jag tror inte att det
            är det som har varit huvudproblemet i de uppmärksammade fallen.
            Det har snarare varit fråga om felbedömningar från läkares och
            möjligen socialtjänstens sida efter det att personerna har färdigbehandlats.
          </note>
          <note>
            Det är klart att det i en pressad ekonomisk situation alltid
            finns risker. Det skall vi vara medvetna om.
          </note>
          <note>
            Därför vill jag gärna understryka att från min och regeringens
            utgångspunkt är det oerhört viktigt att inte låta ekonomin innebära
            inskränkningar i möjligheterna att ge våra äldre en god omsorg.
          </note>
          <note>
            Det är självklart att de pengar som i samband med
          </note>
          <note>
            ÄDEL-reformen har satsats på t.ex. utbyggnad av gruppbostäder
            och ombyggnad till egna rum på sjukhem osv. reserveras till det
            ändamålet. Det finns ingen tanke på att stoppa in dem i den gemensamma
            påsen. De pengarna kommer att finnas kvar. Vi räknar med att de
            skall räcka till ungefär 20 000 enkelrum och 25 000 platser i
            gruppbostäder under åren framöver.
          </note>
          <note>
            Men det här räcker inte. Även inom den ordinarie budgeten måste
            kommunerna göra sådana prioriteringar att de äldre inte försummas.
            De 5,5
          </note>
          <note>
            miljarderna är i huvudsak ett bidrag till olika former av investeringar
            i utbildning och bostäder.
          </note>
          <note>
            Men därtill kommer driftskostnaderna. Där tvingas kommunerna
            till hårda prioriteringar.
          </note>
          <note>
            Vi kan inte trolla bort de ekonomiska problemen.
          </note>
          <note>
            Vi kan inte besluta att de inte skall finnas där. Vi befinner
            oss i en ganska pressad ekonomisk situation för närvarande. Regeringen
            försöker på olika sätt att få i gång den ekonomiska utvecklingen.
            Det är en diskussion som kan föras i andra fora, och den återkommer
            senare i dag i kammaren. Men det är helt klart att inom de snäva
            ramar som finns måste äldreomsorgen ges en mycket hög prioritet.
            Det räcker inte ens med att bibehålla den standard som finns i
            dag, utan standarden måste förbättras när det gäller omhändertagandet
            av de äldre.
          </note>
          <note type="speaker">
            Anf. 21 EVA ZETTERBERG (v):
          </note>
          <note>
            Herr talman! Frågan om ÄDEL-reformens införande eller inte har
            utgjort en het diskussion i riksdagen. Som Bo Holmberg konstaterade
            hade
          </note>
          <note>
            Vänsterpartiet ett annat förslag i den frågan. Vi i
          </note>
          <note>
            Vänsterpartiet tyckte inte att svensk sjukvård och kommuner och
            landsting hanterade frågan på ett till fullo önskvärt sätt. Vi
            var klara över att det fanns och finns problem. Vi tyckte att
            det fanns möjligheter till frivilliga överenskommelser mellan
            kommuner och landsting.
          </note>
          <note>
            Men jag tycker egentligen inte att det här är så intressant att
            diskutera i dag, eftersom vi redan har fattat beslut. Det finns
            ingen anledning att gå tillbaka, utan i stället skall vi försöka
            se hur det går att stärka reformen och få den att fungera ute
            på fältet.
          </note>
          <note>
            Jag är trots allt nöjd -- eller någonting åt det hållet --
          </note>
          <note>
            när socialministern säger att det inte bara är de ekonomiska
            faktorerna som skall styra och att regeringen har för avsikt att
            hålla uppsikt över frågan och inte låta ekonomin fullständigt
            ta över.
          </note>
          <note>
            Jag är övertygad om att vi kan ha olika sätt att se på införandet
            av ÄDEL-reformen. Men i dag är de stora besparingar som kan göras
            i kommuner och landsting av större betydelse. De har större påverkan
            på den enskilde gamle och hans eller hennes möjligheter till bra
            sjukvård och hemsjukvård osv.
          </note>
          <note>
            Jag är nöjd om vi tillsammans kan se till att besparingar inte
            leder till några negativa konsekvenser och om regeringen är beredd
            att skjuta till pengar för att undvika dessa besparingar.
          </note>
          <note>
            Jag tycker självklart inte att politiker skall styra och tala
            om vem som är färdigbehandlad. Jag utgår från att det är läkare
            som skall göra den bedömningen.
          </note>
          <note>
            Jag tycker att det är viktigt att vi uppmärksammar när sådana
            exempel dyker upp och att socialstyrelsen och andra instanser
            får skyldighet att klargöra för kommuner och landsting att det
            inte får ske sådana olika bedömningar.
          </note>
          <note type="speaker">
            Anf. 22 CHATRINE PÅLSSON (kds):
          </note>
          <note>
            Herr talman! Det är mycket viktiga signaler som socialministern
            har givit här i kammaren i dag. De är viktiga först och främst
            för de äldre och deras anhöriga men också för sjukvården.
          </note>
          <note>
            Jag vill gärna tacka socialministern för uttalandet i
          </note>
          <note>
            TV i går kväll -- jag tror att det var i Aktuellt.
          </note>
          <note>
            Socialministern uttalade mycket klart att den sociala välfärden
            skulle prioriteras. Jag och många fler vill vara med i det arbetet.
          </note>
          <note>
            Jag vill göra följande jämförelse. När det gäller frågan om vårdens
            kvalitet kan man konstatera, att om en kommun i Oskarshamnsområdet
            skulle ge vård dygnet runt för dessa svårt sjuka människorna skulle
            det kosta 3 000 kr. per dygn. I landstinget skulle det kosta 1
            800 kr., vilket är billigare.
          </note>
          <note>
            Kommunerna skall ta till vara möjligheten till billigare vård
            för de patienterna.
          </note>
          <note>
            Jag vill tacka socialministern för att han vill prioritera äldreomsorgen
            i ett framtida Sverige.
          </note>
          <note>
            Den kommer att bli en av de allra viktigaste frågorna.
          </note>
          <note type="speaker">
            Anf. 23 TAGE PÅHLSSON (c):
          </note>
          <note>
            Herr talman! Det är klart att läkarna skall avgöra om någon är
            färdigbehandlad eller inte. Men läkare är inte mer än människor
            de heller, och risken finns att ett ekonomitänkande, som ju nu
            är allenarådande, kan påverka besluten, även om det är omedvetet.
            Man har budgetansvar och ekonomiskt ansvar.
          </note>
          <note>
            Socialministern tror att det enbart är felbedömningar av medicinsk
            art som ligger bakom de tragiska fall med hemsändning som vi har
            hört talas om. Då är socialministern fel ute -- tyvärr. Det finns
            ett flertal exempel på motsatsen, där alltså de ekonomiska relationerna
            varit avgörande -- var och en skall slåss för sin vattvälling,
            som man brukar säga.
          </note>
          <note>
            Jag vill upprepa min fråga: Delar statsrådet min uppfattning
            att det behövs en snabb översyn av de ekonomiska förhållandena
            mellan landsting och kommuner och av hur de inverkar på dessa
            frågor?
          </note>
          <note>
            Jag skulle vilja höra vad socialministern säger om det.
          </note>
          <note type="speaker">
            Anf. 24 BO HOLMBERG (s):
          </note>
          <note>
            Herr talman! Jag är nöjd med Bengt Westerbergs deklarationer
            om ÄDEL-reformen, att de äldre skall prioriteras och att de 5,5
            miljarderna till kommuner och landsting för att fullfölja ÄDEL-
          </note>
          <note>
            reformen skall garanteras.
          </note>
          <note>
            På en punkt är jag däremot mycket oroad, och jag skulle vilja
            fråga om inte Bengt Westerberg också är litet orolig, med tanke
            på de indragningar som regeringen allmänt gör. Nu skall man dra
            in 7,5
          </note>
          <note>
            miljarder kronor 1993, och i finansplanen har deklarerats att
            man borde ta in 10--15 miljarder och lägga på ytterligare 1994
            och 1995.
          </note>
          <note>
            Det här är så pass stora tal att jag tror att de flesta kommunal-
            och landstingspolitiker inte har förstått vad det handlar om.
            På resor runt om i landet har jag märkt att en del har lagt in
            besparingen på 7,5
          </note>
          <note>
            miljarder, men alla har inte gjort det. De säger att det väl
            inte kan vara möjligt att det skall göras så stora indragningar.
          </note>
          <note>
            Min fråga är: Tror Bengt Westerberg att det går att klara allt
            fler äldre och höja kvaliteten, dvs. klara välfärden och samtidigt
            dra in så mycket pengar från kommuner och landsting? Socialdemokraterna
            tror inte det.
          </note>
          <note>
            Anf. 25 Socialminister BENGT WESTERBERG
          </note>
          <note>
            (fp):
          </note>
          <note>
            Herr talman! Först vill jag säga till Eva Zetterberg att jag
            kan hålla med om att det kanske inte är så stor mening att nu
            föra en diskussion om ÄDEL-
          </note>
          <note>
            reformen var bra eller inte. Man skall komma ihåg att möjligheten
            till frivilliga överenskommelser mellan kommuner och landsting
            fanns redan tidigare. Ett skäl till att statsmakterna gick in
            med hela reformen var att frivilligheten inte fungerade på detta
            område, utan det var viktigt att fatta beslut om att kommunerna
            hade ett entydigt ansvar för de äldres boende. Inte minst de dementa
            tenderade att falla mellan stolarna i den tidigare organisationen,
            trots att denna möjlighet fanns. Det var för att garantera deras
            rättigheter som vi genomförde reformen. Intrycket när man åker
            runt i landet och träffar människor som arbetar med det här är
            att det fungerar mycket väl.
          </note>
          <note>
            Tage Påhlsson tog åter upp frågan om behovet av översyn av betalningsansvaret.
            Mitt svar nu är detsamma som det skrivna svaret, att den översynen
            pågår. Skälet till att vi har tillsatt en särskild kommitté för
            att se över betalningsansvaret är naturligtvis att detta är ett
            nytt sätt att arrangera någonting mellan kommuner och landsting.
            Därför är det viktigt att följa upp det här och se hur det fungerar.
            Det finns inte några andra exempel på den typen av betalningsansvar
            som vi har infört här.
          </note>
          <note>
            Det preliminära intrycket efter tre månaders erfarenheter är
            att det har fungerat mycket väl, men samtidigt kan det naturligtvis
            ha skett misstag som går att hänföra till det nya arrangemanget.
          </note>
          <note>
            När jag påstår att det inte är ekonomin utan andra bedömningsgrunder
            som har legat bakom de misstag som jag känner till, grundar det
            sig på den skrivelse från socialstyrelsen som jag har läst och
            som framför allt tar sikte på några fall här i
          </note>
          <note>
            Stockholmsregionen som har uppmärksammats.
          </note>
          <note>
            Jag kan naturligtvis inte uttala mig om varje enskilt fall, men
            i de fall som jag känner till och som socialstyrelsen har granskat
            förhåller det sig på det sätt som jag angav.
          </note>
          <note>
            Bo Holmberg tar upp en något större fråga, men låt mig gärna
            kommentera den i sammanhanget, nämligen möjligheterna att göra
            ytterligare indragningar från kommuner och landsting under åren
            framöver. Min bedömning är att något sådant utrymme inte finns.
            Under 1993 kommer kommuner och landsting att ha en ganska hygglig
            ekonomisk situation, vilket hänger ihop med utbetalningarna av
            pengar som grundar sig på 1991
          </note>
          <note>
            års inkomster, men enligt alla prognoser som nu föreligger kommer
            de under 1994 och 1995 att ha en mycket sämre ekonomisk situation,
            med ganska betydande underskott. Det innebär att det inte finns
            något utrymme för ytterligare indragningar.
          </note>
          <note>
            Det innebär i sin tur att de besparingar som blir nödvändiga
            i statens budget under åren 1994 och
          </note>
          <note>
            1995 huvudsakligen, eller kanske enbart, måste göras genom andra
            åtgärder. Då tänker vi i första hand på de effekter som vi hoppas
            skall komma av olika åtgärder som vi sätter in för att få ned
            ohälsotalet, dvs. förändringar i sjukförsäkringen, arbetsskadeförsäkringen,
            de rehabiliteringsinsatser som beslutades redan under den tidigare
            regeringen, naturligtvis också förändringar i bostadssubventionssystemet
            och i pensionssystemet samt en del annat som kan bli aktuellt,
            förutom det vanliga gnetandet som måste följa med varje budgetprocess.
            Några indragningar från kommunerna under 1994 och 1995 har jag
            alltså svårt att tro på, om de prognoser som nu föreligger kommer
            att stå sig framöver.
          </note>
          <note>
            Jag vill till sist säga att jag är tacksam för det stöd som Chatrine
            Pålsson och de övriga debattörerna gav för den allmänna kamp för
            att slå vakt om välfärden som jag försöker föra i olika sammanhang.
            Det gör det betydligt lättare för mig att leva med det underbetyg
            som jag fick av
          </note>
          <note>
            Moderata ungdomsförbundet.
          </note>
          <note type="speaker">
            Anf. 26 TAGE PÅHLSSON (c):
          </note>
          <note>
            Herr talman! Jag vill bara kort göra ett konstaterande. Jag förmodar
            att socialministern instämmer i att det krävs en snabb översyn
            av de ekonomiska relationsfrågorna, och jag får tacka för det.
            Jag instämmer i Chatrine Pålssons bedömning beträffande gårdagen.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1991/92:122 om
          </note>
          <note>
            Vänersjöfarten
          </note>
          <note>
            Anf. 27 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Magnus Persson har frågat mig på vilka grunder jag
            underkänner Ulf Adelsohns utredning om Vänersjöfarten (SOU 1991:73)
            samt vilken inställning kommunikationsdepartementet har till Vänersjöfartens
            framtid.
          </note>
          <note>
            Jag vill inledningsvis klargöra att Magnus Perssons påstående
            att regeringen underkänt Ulf Adelsohns utredning är främmande
            för mig. Däremot vill jag poängtera att en fråga som utredningen
            inte haft i uppdrag att ta ställning till är frågan om huvudmannaskapet
            för Trollhätte kanalverk. Från årsskiftet 1991-1992 ansvarar ett
            nytt kanalverk för förvaltning och drift av kanalverksamheten.
          </note>
          <note>
            Huvudmannaskap och organisationsform anser jag vara utomordentligt
            viktiga aspekter i övervägandena om den framtida kanalverksamheten.
          </note>
          <note>
            Den 18 mars 1991 förordnades Ulf Adelsohn som särskild utredare
            för att utreda det statliga stödet till Vänersjöfarten. Betänkandet
            Vänersjöfarten överlämnades till kommunikationsdepartementet i
            september 1991. Utredningen gör bedömningen att
          </note>
          <note>
            Vänersjöfarten har spelat en viktig roll för regionens näringsliv.
            Man konstaterar också, att om denna roll skall kunna bibehållas
            inför framtiden måste kostnaderna sänkas och nya transportsystem
            utvecklas. Detta är nödvändigt om inte konkurrensen från lastbil
            och tåg skall slå ut verksamheten. Godsvolymen har varit konstant
            under de senaste tio åren.
          </note>
          <note>
            Utredningen konstaterar att Vänersjöfartens fördelar bl.a. är
            att trafiken kan öka utan att det medför större investeringar
            eller driftsunderskott.
          </note>
          <note>
            En nedläggning av handelssjöfarten genom kanalen skulle samtidigt
            innebära konsekvenser för miljön och trafiksäkerheten.
          </note>
          <note>
            Utredningen lämnar förslag till åtgärder som man menar kan bidra
            till att skapa goda förutsättningar för en konkurrenskraftig framtida
            Vänersjöfart.
          </note>
          <note>
            Bl.a. föreslås att hamnarna i Vänern bör gå samman i ett bolag
            för att effektivisera verksamheten och därmed också skapa förutsättningar
            för att sänka kostnaderna.
          </note>
          <note>
            Utredningen föreslår också förändringar i avgiftssystemet. Enligt
            direktiven till utredningen skulle förändringar i avgiftssystemet
            övervägas i syfte att skapa starkare kopplingar mellan servicenivå
            och avgifter. Utredningens förslag i denna del har dock kritiserats
            från bl.a.
          </note>
          <note>
            sjöfartsverket på en rad punkter.
          </note>
          <note>
            I årets budgetproposition anför regeringen kortfattat följande
            om Vänersjöfarten. Statens kostnader för subventionering av Vänersjöfarten
            är betydande. Anslaget har de senaste åren ökat betydligt jämfört
            med vad andra verksamheter inom departementets område tilldelats.
            Samtidigt har det transporterade godset inte ökat, vilket betyder
            att subventioneringen per transporterat ton numera är betydande.
            Mot bakgrund av det statsfinansiella läget är det därför i högsta
            grad rimligt att värdera statens insatser på detta område.
          </note>
          <note>
            Utredningens förslag att skapa ett Vänerhamn AB
          </note>
          <note>
            har regionen på ett förtjänstfullt sätt anammat. De berörda kommunerna
            har enligt vad jag har erfarit inlett diskussioner om förutsättningarna
            för en ökad grad av samverkan. Utredningens förslag om förändringar
            i avgiftssystemet är rimligt, sett ur
          </note>
          <note>
            Vänersjöfartens synvinkel. Men de medför avsevärda komplikationer
            för hela systemet med sjöfartsavgifter och för finansieringen
            av sjöfartsverkets verksamhet. Regeringen kunde därför inte förorda
            förslaget i budgetpropositionen.
          </note>
          <note>
            Behovet av andra lösningar för att rationalisera och effektivisera
            verksamheten och öka dess konkurrenskraft kvarstår därmed, om
            systemet med statliga subventioner skall fortsätta. Vilken organisationsform
            som ger de bästa förutsättningarna för att bedriva en effektiv
            kanalverksamhet är då en av de väsentligaste aspekterna att lösa.
          </note>
          <note>
            Av dessa skäl har regeringen därför i budgetpropositionen förordat
            fortsatta överväganden och analyser kring verksamheten.
          </note>
          <note>
            Men jag vill klargöra att min inriktning därmed inte har varit
            -- och inte är -- att avskaffa det statliga stödet till Trollhätte
            kanalverk och Vänerns seglationsstyrelse.
          </note>
          <note>
            Jag har nu blivit informerad om att styrelsen för
          </note>
          <note>
            Trollhätte kanalverk inom kort skall påbörja ett effektiviserings-
            och rationaliseringsarbete. Jag förutsätter att kanalverket i
            dessa frågor samarbetar med kommuner, länsstyrelser och näringslivets
            representanter. Jag kan därmed konstatera att den översyn av verksamheten
            som jag förordat i budgetpropositionen kommer att utföras, åtminstone
            till vissa delar. Om detta förändringsarbete leder till förslag
            som regeringen bedömer ger långsiktiga förutsättningar att lösa
            frågan om huvudmannaskap och som innebär att verksamhet kan bedrivas
            i rimlig omfattning men till lägre priser, ser jag inget behov
            av någon ytterligare översyn av verksamheten.
          </note>
          <note>
            Jag måste betona vikten av att finna former för verksamheten
            som är rimliga ur både anslagsmässiga och transportmässiga synvinklar
            och som skapar lågsiktigt sett goda förutsättningar för regionens
            framtida transporter.
          </note>
          <note type="speaker">
            Anf. 28 MAGNUS PERSSON (s):
          </note>
          <note>
            Herr talman! Jag får tacka kommunikationsministern för svaret
            på min interpellation.
          </note>
          <note>
            Anledningen till att jag ställde interpellationen är den tilltagande
            oro som många av oss mött och möter när det gäller den framtida
            sjöfarten på
          </note>
          <note>
            Vänern.
          </note>
          <note>
            Kommunikationsministern vill i svaret inte öppet medge eller
            deklarera att han i varje fall delvis underkänner Ulf Adelsohns
            utredning, även om så är fallet.
          </note>
          <note>
            Under tiden som departementet har velat hit och dit har vi handlat
            hemma i regionen. På initiativ av landshövding Ingemar Eliasson
            har de smärre frågetecken som alltjämt återstod i Ulf Adelsohns
            utredning nu i det närmaste rätats ut av den kompletterande utredning
            som Lars Larsson nu arbetar med.
          </note>
          <note>
            Summan av förslagen blir följande.
          </note>
          <note>
            Samverkan är det förlösande ordet. Näringen kommer att stå för
            en ökad andel av kostnaderna för kanalverket och farlederna. Dels
            reduceras därmed statens kostnader, dels ger det klara besked
            och dimmorna skingras för sjöfarten från regionens sida.
          </note>
          <note>
            I och med detta, menar vi, har vi från
          </note>
          <note>
            Vänerregionens sida visat vägen och tar vår andel av kakan. Vad
            vi nu efterlyser, herr talman, är ett mer långsiktigt strategiskt
            engagemang och en klar handlingslinje från statens sida. Vi tycker
            att frågan dras i långbänk.
          </note>
          <note>
            Av det lämnade interpellationssvaret kan man dra skilda slutsatser.
            På vissa punkter är det klarläggande. En är att departementet
            tydligen backat från sina tidigare propåer och uttalandet i budgetpropositionen
            om en förutsättningslös utredning om sjöfarten på Vänern. En annan
            är att kanalverket nu ges i uppdrag att analysera de brister som
            finns på vissa områden, och det är bra.
          </note>
          <note>
            När det gäller huvudmannaskapsfrågan blir jag inte riktigt klok
            på svaret. Jag skulle vilja ha ett förtydligande där. Huvudmannaskapet
            har nyligen förändrats. Menar departementschefen att man nu på
            allvar diskuterar en ytterligare förändring av huvudmannaskapet
            mycket snart? På den punkten skulle jag vilja ha ett klarläggande.
          </note>
          <note>
            Vad jag och många med mig alltjämt befarar är att departementet
            och regeringen avser att smygvägen komma med försämringar och
            förslag till annan kostnadsfördelning än den nuvarande mellan
            staten, sjöfartsnäringen och övriga berörda intressenter. Svaret
            visar att man från departementets sida tydligen inte är främmande
            för sådana resonemang. Man kan då befara det allra värsta, dvs.
            då är steget inte långt till en övervältring av kostnader på regionen.
          </note>
          <note>
            Oklarheten om Vänersjöfartens framtid är det största hotet mot
            ett ökat tonnage på Vänern. I det sammanhanget vill jag hänvisa
            till de tre landshövdingarnas gemensamma uttalanden, propåer och
            uppvaktningar på departementet. Vi tycker att kommunikationsministern
            borde ha lyssnat och tagit intryck av regionens och de tre kungliga
            befallningshavarnas gemensamma syn på sjöfartsnäringen.
          </note>
          <note>
            Samma uppfattning har därutöver alla kommunala och regionala
            företrädare, och vi är också många i denna kammare som delar den
            oro och den uppfattning som landshövdingarna har gjort sig till
            tolk för. I ett tidigare skede var ännu fler av kammarens ledamöter
            inställda på detta, men under resans gång har de borgerliga ledamöterna
            ändrat uppfattning.
          </note>
          <note>
            Herr talman! Den stora frågan är alltjämt: Vad sker nu med den
            framtida Vänersjöfarten? Om man skulle övervältra kostnaderna
            på regionen skulle det få stora konsekvenser. Tydligen fick kommunikationsministern
            stora skälvan när sjöfartsverket hade invändningar i den delen.
          </note>
          <note>
            Vilken inställning departementet har är enligt min mening svårt
            att få ett begrepp om. Vad är det som är rimligt anslagsmässigt
            och transportmässigt? Det skulle vara bra om vi fick ett klarläggande
            på just den punkten, herr talman!
          </note>
          <note>
            En annan fråga som inte heller tas upp särskilt är miljön. Inte
            en enda gång nämner departementschefen ordet miljö i svaret. Om
            sjöfarten på Vänern läggs ned -- jag säger det rent hypotetiskt
            -- kommer enligt utredaren 20 % av de transporterna att hamna
            på järnvägen, medan 80 %
          </note>
          <note>
            hamnar på landsväg.
          </note>
          <note>
            Vi har i dag betydande petroleumtransporter till hela Bergslagen.
            Egentligen förser Karlstads hamn hela Bergslagen med olja. Skulle
            man lägga de transporterna på landsväg ända från Göteborg skulle
            det så att säga uppstå miljöproblem och trafikproblem -- jag tänker
            på trafikolyckor osv.
          </note>
          <note>
            Jag skulle med andra ord vilja ha ett klarläggande i frågan,
            om man på departementet utreder miljöfrågorna och lägger in det
            i de överväganden som man från departementets sida gör om den
            framtida sjöfarten. Jag hoppas också få svar på de tidigare frågorna
            om huvudmannaskapet.
          </note>
          <note>
            Det vore bra om kommunikationsministern och departementet i nära
            samarbete med regionens företrädare tittade närmare på frågan
            och kom till skott. Man kan här påminna om det gamla talesättet:
            Medan gräset växer dör kon. Är det det man vill från departementshåll?
          </note>
          <note type="speaker">
            Anf. 29 INGVAR JOHNSSON (s):
          </note>
          <note>
            Herr talman! Vänersjöfarten har utomordentligt stor betydelse
            för hela regionen. Den har stor betydelse för transportförsörjningen,
            och därmed är den avgörande för näringslivets sätt att fungera.
          </note>
          <note>
            Den har också, som nämnts, mycket stor betydelse för miljö- och
            trafiksäkerhetsarbetet.
          </note>
          <note>
            Om de här transporterna skulle föras över på vägar, skulle utsläppen
            enligt undersökningar minst komma att fördubblas. Det transporteras
            genom
          </note>
          <note>
            Göta älv-dalen stora mängder olja och farligt gods, och det skulle
            inte vara bra att flytta upp dessa transporter på vägarna.
          </note>
          <note>
            Jag kan helt instämma i det Magnus Persson har sagt i dessa frågor,
            men jag skulle vilja tillägga något som kanske specifikt berör
            Göta älv-dalen och regionen runt Trollhättan--Vänersborg. Det
            handlar om en mycket starkt industrialiserad region, som byggts
            upp under århundraden och där just möjligheten till goda sjötransporter
            har betytt och fortfarande betyder oerhört mycket. Skulle man
            inte ha tillgång till transporter på Göta älv--
          </note>
          <note>
            Trollhätte kanal, skulle det innebära att en oerhört viktig pulsåder
            klipptes av. Det finns bedömare som säger att detta skulle kunna
            leda till en industriell kollaps i hela regionen. Pulsådern betyder
            också väldigt mycket för den växande turistnäringen, och det skulle
            vara svårt att också upprätthålla denna om godstransporterna togs
            bort från kanalen.
          </note>
          <note>
            Jag skulle också vilja redovisa ett exempel, som belyser hur
            omfattande transporterna är. Vargön
          </note>
          <note>
            Alloys transporterar nära 300 000 ton genom Göta älv. Det motsvarar
            10 000 långtradare. Nästan alla dessa transporter går direkt till
            kunder, utan omlastning i hamnar ute i Europa. Alternativet till
            dessa transporter skulle vara vägtransporter mot
          </note>
          <note>
            Uddevalla. Det skulle leda till mycket stora merkostnader för
            industrin, och det skulle dessutom innebära 10 000 långtradare
            på väg 44, som, även om man bortser från miljöaspekterna, absolut
            inte skulle klara av detta.
          </note>
          <note>
            Detta var ett exempel från ett företag.
          </note>
          <note>
            Grannföretaget Holmens Bruk har också omfattande transporter
            just på kanalen och älven.
          </note>
          <note>
            Jag skulle vilja ta upp miljö- och trafiksäkerhetsaspekten på
            detta, även om miljöaspekter i trafiksäkerhetsarbetet kanske inte
            har visat sig vara kommunikationsministerns starkaste sida. Detta
            gäller ju utöver riksväg 44
          </note>
          <note>
            också riksväg 45 mot Göteborg, som i dag har en undermålig standard
            och därför inte klarar en utökning av transporterna och som dessutom
            går genom mycket känsliga områden.
          </note>
          <note>
            Mot bakgrund av alla dessa faktorer väckte regeringens propåer
            i budgetpropositionen väldigt många farhågor i området. Om det
            går att tolka svaret som har givits på interpellationen som att
            man i viss mån har börjat ompröva de ståndpunkter man hade när
            man skrev budgetpropositionen i höstas, är det naturligtvis ett
            bra steg i rätt riktning.
          </note>
          <note>
            Jag vill, precis som Magnus Persson, efterlysa ännu tydligare
            uttalanden från kommunikationsministern om att det inte får komma
            i fråga att godstrafiken på Göta älv--
          </note>
          <note>
            Trollhätte kanal läggs ner.
          </note>
          <note type="speaker">
            Anf. 30 ROLAND LÉBEN (kds):
          </note>
          <note>
            Herr talman! Jag ber att få tacka kommunikationsministern för
            svaret och klarläggandet om behovet av förslag som ger förutsättningar
            för att långsiktigt driva den här verksamheten. Definitionerna
            var tidigare litet vidare, och det har naturligtvis på sina håll
            orsakat en viss oro, även om man må tillstå att oron kanske har
            blåsts upp en aning. Jag är tacksam över utpekandet och klargörandet
            av att det är kanalverkets verksamhet som skall ses över.
          </note>
          <note>
            Magnus Persson antyder att andra ledamöter har ändrat uppfattning.
            Herr talman! Vi har inte hävdat att allting är klarlagt. Vi har
            förordat regionalt ansvar för det fortsatta utredandet, men vi
            inser också att den här översynen av kanalverket är mycket betydelsefull.
            Detta är naturligtvis kommunikationsdepartementets bord, och jag
            noterar med tillfredsställelse att detta har uttalats och att
            vi nu med säkerhet vet var bollen ligger.
          </note>
          <note>
            Vi sade i debatten den 18 mars att man på visst håll inom regionen
            fortfarande spjärnar emot skapandet av ett regionalt Vänerhamn
            AB.
          </note>
          <note>
            Personer från Kristinehamns hamn har uttalat sig i värmländska
            media, så jag yppar ingen hemlighet när jag säger att man tveksam
            till ett hamnbolag.
          </note>
          <note>
            Jag hävdade redan i den tidgare debatten att det fortfarande
            finns ett behov av ett visst s.k.
          </note>
          <note>
            omvandlingstryck i den här frågan. Trycket finns, och det behövs
            fortfarande, det är jag övertygad om. Magnus Persson, jag och
            även många andra kommer förmodligen att vara ganska glada en dag
            i framtiden när vi har ett mycket skärpt, rekonstruerat och fungerande
            Vänerbolag och en rekonstruerad Vänersjöfart. Då kommer vi att
            vara glada över att det fanns ett omvandlingstryck i den här frågan.
          </note>
          <note>
            Anf. 31 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Jag vill först ärligt beklaga att formuleringar
            i budgetpropositionen har gett upphov till spekulationer om att
            kommunikationsdepartementet skulle vilja lägga ner Vänersjöfarten.
            Detta är en helt orimlig tanke.
          </note>
          <note>
            Vänersjöfarten är ett riksintresse, och regeringen ser självfallet
            mycket positivt på sjöfarten i Vänern.
          </note>
          <note>
            Den oro många människor i dag känner bör inte grunda sig på att
            det finns en önskan att utreda hur denna verksamhet skall göras
            mer effektiv, utan oron bör ta sin utgångspunkt i den förhållandevis
            kraftiga kostnadsutveckling som har skett under de senaste åren
            utan att mängden transporterat gods har ökat. Det är därför oerhört
            bra att regionen nu också har gått in och tagit ett konkret ansvar
            för utvecklingen.
          </note>
          <note>
            Man är alltså inte, som Magnus Persson tror, ute efter att lägga
            ner eller försämra verksamheten, utan man eftersträvar att effektivisera
            verksamheten, att göra den mer konkurrenskraftig och att öka den
            mycket miljövänliga trafiken till sjöss. De inre vattenvägarna
            är en potential när det gäller godstransporter
          </note>
          <note>
            På kommunikationsdepartementet tar vi faktiskt,
          </note>
          <note>
            Ingvar Johnsson, mycket allvarligt på miljöproblemen, och vi
            har en mycket högt ställd ambition på att åtgärda dem. Vi kommer
            i olika sammanhang framöver att återkomma till detta.
          </note>
          <note>
            Herr talman! Låt mig konstatera, att om man inom ramen för Trollhätte
            kanalverk lyckas hitta de effektiviseringar som efterlyses, finns
            det inget större behov av några ytterligare separata utredningar.
            Detta gäller särskilt om man kan hitta en långsiktigt hållbar
            modell för huvudmannaskapet. Bakgrunden, som redovisas i
          </note>
          <note>
            Ulf Adelsohns utredning, är att det komplicerade system med olika
            typer av avgifter från fartyg som anlöper olika hamnar och som
            skulle specialdestineras till kanalverket är en konstruktion som
            lindrigt talat är mycket svårgenomförbar. Man kan jämföra sjöfarten
            på
          </note>
          <note>
            Vänern och i Trollhätte kanal med sjöfarten i exempelvis Mälaren,
            där det finns en huvudman, nämligen sjöfartsverket, som tar in
            alla dessa avgifter. Det är ingen orimlig tanke att man tittar
            på en sådan lösning om det inte är rimligt att Trollhätte kanal
            skulle vara en del av sjöfartsverkets ansvarsområde och så att
            säga ligga under den hatten.
          </note>
          <note>
            Jag vet inte om detta är rätt, och det finns i dag inte heller
            någon annan som vet det. Det är av den anledningen vi vill titta
            även på den aspekten. Det gäller, herr talman, att hitta en långsiktig
            lösning, som slår vakt om möjligheterna att utnyttja den mycket
            miljövänliga transportled som Trollhätte kanal och Vänern utgör.
          </note>
          <note type="speaker">
            Anf. 32 MAGNUS PERSSON (s):
          </note>
          <note>
            Herr talman! Jag tycker det var bra med ett klart svar från departementschefens
            sida. De uttalanden som fanns i budgetpropositionen har skapat
            oro inom regionen, och det är väl bra om de dimmorna lättar.
          </note>
          <note>
            Det är också bra att få höra att Vänersjöfarten är ett riksintresse.
          </note>
          <note>
            Jag kan nämna att vi hemma i min kommun,
          </note>
          <note>
            Karlstad, har en hel del skrymmande gods som görs på Valmet.
            Det gäller stora cisterner som man över huvud taget inte skulle
            kunna transportera på väg.
          </note>
          <note>
            Man är beroende av djuphamn och sjötransporter om man skall kunna
            behålla produktionen vid
          </note>
          <note>
            KMV-Valmet-gjuteriet i Karlstad.
          </note>
          <note>
            Därtill kommer oljetransporterna till Bergslagen som det ur miljösynpunkt
            är ytterst tveksamt att ta på landsväg. Det är märkligt att departementschefen
            och kommunikationsministern använt ordet miljö bara en gång i
            svaret.
          </note>
          <note>
            Från regionens sida är vi naturligtvis öppna inför att diskutera
            ett huvudmannaskap. Men vi är rädda för att staten, i det här
            fallet departementet, inte skall stötta oss som man har gjort
            tidigare. Vi fick en fördjupning av Trollhätte kanal, vi fick
            året-runtsjöfart och vi fick en isbrytare på Vänern, vilket har
            betytt mycket. Det gäller att vi optimistiskt kan se framtiden
            an. Så det noterar jag med tillfredsställelse.
          </note>
          <note>
            Så några ord till Roland Lében, min meddebattör från Kristinehamn.
            Det inte är någon tvekan om att de borgerliga riksdagsledamöterna
            darrade på manschetten när de hörde husbondens röst.
          </note>
          <note>
            Ni skrev era motioner, och ni var med i det längsta i överläggningarna
            med Karlstads kommun, där ni tyckte att departementschefen hade
            skrivit fel. Men dagen därpå behandlades detta ärende i utskottet,
            och då hade era partivänner i utskottet valt en annan sida.
          </note>
          <note>
            Jag menar att man har bytt sida under resans gång.
          </note>
          <note>
            Nu är det bara att hoppas att vi tillsammans kan lotsa Vänertrafiken
            vidare och gemensamt se till att fartygen går på Vänern också
            i fortsättningen.
          </note>
          <note type="speaker">
            Anf. 33 INGVAR JOHNSSON (s):
          </note>
          <note>
            Herr talman! Jag tycker också att det är bra att kommunikationsministern
            beklagar formuleringen i budgetpropositionen. Men protesterna
            mot denna formulering började komma redan den 11 och den
          </note>
          <note>
            12 januari. Det ligger mycket arbete i regionen bakom uppvaktningar
            och skrivningar, som skulle ha kunnat undvikas om detta klarläggande
            kunnat uttalas lika tydligt direkt efter att budgetpropositionen
            lagts fram.
          </note>
          <note>
            Nu säger i alla fall kommunikationsministern att det är ett riksintresse
            att kanalen får vara kvar. Jag hoppas att han också kommer att
            handla därefter i fortsättningen.
          </note>
          <note>
            Det jag sade om kommunikationsministerns intresse för miljöfrågorna
            i trafiksäkerhetsarbetet var tydligen känsligt. Jag skall inte
            gå in mer på det nu -- det kommer en interpellationsdebatt om
            en stund som behandlar den frågan.
          </note>
          <note>
            Denna verksamhet måste, liksom alla andra verksamheter, vara
            utsatt för rationaliseringar, där man måste söka sig nya och bättre
            vägar som kan bli bärkraftiga och kunna fungera i framtiden.
          </note>
          <note>
            Till sist vill jag ytterligare en gång poängtera vad sjöfarten
            innebär för regionen och de industrier som lokaliserats dit just
            därför att dessa transportmöjligheter finns. Det sägs från dessa
            industrier att om möjligheten till sjöfart skulle tas bort skulle
            merkostnaden sannolikt motsvara den vinst företagen kan ha i ett
            långsiktigt perspektiv.
          </note>
          <note>
            Det skulle i så fall omöjliggöra fortsatt verksamhet.
          </note>
          <note>
            Då slapp vi miljöproblemet med transporterna, men skulle i stället
            få problem med sysselsättningen. Det problemet skulle vara mycket
            negativt för landets ekonomi.
          </note>
          <note>
            Därför hoppas jag att man tar tag i dessa frågor och hittar lösningar.
          </note>
          <note>
            När Mats Odell säger att det är viktigt att man arbetar vidare
            lokalt vill jag instämma i detta. Men jag vill, som Magnus Persson,
            också poängtera att det är viktigt att regeringen inser att den
            har ett väldigt stort ansvar för detta som Mats Odell själv säger
            är ett riksintresse.
          </note>
          <note type="speaker">
            Anf. 34 GÖTHE KNUTSON (m):
          </note>
          <note>
            Herr talman! Låt mig först säga att det är en självklarhet för
            oss borgerliga politiker i Värmland, liksom för de allra flesta
            i länet och jag tror också i länen runt omkring, att Vänersjöfarten
            skall bli kvar.
          </note>
          <note>
            För min del har jag aldrig ett ögonblick kunnat tro att statsmakterna
            -- och allra minst en borgerlig regering -- skulle dra ett streck
            över anslagen till
          </note>
          <note>
            Trollhätte kanalverk, till dessa slussar som gör det möjligt
            med en sjöfart på Vänern.
          </note>
          <note>
            Nu har vi ännu en gång fått klart besked från regeringen att
            det under inga omständigheter skall bli sådana indragningar av
            anslagen att man äventyrar Vänersjöfarten.
          </note>
          <note>
            Detta fick vi borgerliga ledamöter i riksdagen från
          </note>
          <note>
            Värmland klart för oss på ett tidigt stadium. Vi deltog, precis
            som Magnus Persson, i en överläggning med kommunstyrelsens arbetsutskott
            i Karlstad. Detta förde Magnus Persson nu på tal.
          </note>
          <note>
            Därför vill jag nämna att vi borgerliga som var med klargjorde
            för dem som frågade, dvs.
          </note>
          <note>
            kommunstyrelsens företrädare, att vi självfallet skulle komma
            att göra vårt allra bästa för att
          </note>
          <note>
            Vänersjöfarten inte skulle äventyras, tillsammans med hamnarna
            i Vänern, Karlstad och
          </note>
          <note>
            Kristinehamn och andra.
          </note>
          <note>
            Godsmängden är 3,5 miljoner årston. Den är så omfattande att
            man lätt inser att den inte kan föras över till väg eller järnväg
            utan orimliga konsekvenser.
          </note>
          <note>
            Magnus Persson försöker pådyvla oss borgerliga någon form av
            tvehågsenhet i begynnelsen och säger att vi sedan skulle ha gjort
            en omkastning av våra ställningstaganden.
          </note>
          <note>
            Nej, vi har helt enkelt talat med dem som företräder våra borgerliga
            partier i regeringskansliet och i utskottet. Vi fick då en fullständig
            bild av denna fråga.
          </note>
          <note>
            Jag delar kommunikationsministerns uppfattning att det är rimligt
            att man nedbringar kostnaderna i kanalverket. Det har varit en
            kostnadsexplosion.
          </note>
          <note>
            Detta klargör också företrädare för rederinäringen som jag har
            varit i kontakt med.
          </note>
          <note>
            Roland Lében och jag tillsammans med Kjell
          </note>
          <note>
            Ericsson, Centern, och Isa Halvarsson,
          </note>
          <note>
            Folkpartiet, har haft överläggningar med kommunikationsministern,
            det kan jag öppet redovisa.
          </note>
          <note>
            Vi har kommit till samma slutsats, nämligen att en översyn av
            kostnadsbilden för kanaltrafiken i syfte att rationalisera och
            effektivisera helt enkelt är nödvändig. Det önskar också rederinäringen
            och sjöfarten och naturligtvis också hamnarna i
          </note>
          <note>
            Vänern.
          </note>
          <note>
            Socialdemokraterna i opposition vill naturligtvis göra affär
            av detta. Men låt mig också konstatera något från överläggningarna
            med kommunstyrelsens arbetsutskott i Karlstad. Där redovisades
            hur man hade haft överläggningar med tjänstemän i kommunikationsdepartementet.
            Det var tjänstemän som arbetat där under den socialdemokratiska
            regeringen, naturligtvis med tjänstemannaoväld. De hade ändå tagit
            intryck under årens lopp -- socialdemokraterna har regerat en
            tid.
          </note>
          <note>
            Vi var, säger kommunstyrelseföreträdarna som vi träffade, verkligt
            rädda för att det skulle bli en negativ utgång. Tjänstemännens
            inställning i kommunikationsdepartementet var negativ. Det här
            är vittnesmål som jag nu för vidare. Jag gör det därför att Magnus
            Persson ger en så orättvisande bild av det som har skett.
          </note>
          <note>
            Jag upprepar att vi borgerliga och vår regering självfallet kommer
            att se till att Vänersjöfarten kan drivas vidare, effektivare
            och ännu skonsammare mot naturen och miljön.
          </note>
          <note type="speaker">
            Anf. 35 ROLAND LÉBEN (kds):
          </note>
          <note>
            Herr talman! Jag noterar att vi alla som är involverade i den
            här diskussionen har en mycket stor samsyn. Jag noterar också
            med tillfredsställelse kommunikationsministerns mycket tydliga
            klargörande av regeringens ambitioner när det gäller den framtida
            Vänersjöfarten.
          </note>
          <note>
            Jag måste ändock göra Magnus Persson litet besviken i hans försök
            att säga att vi byter sida. När vi talade med Karlstads kommunstyrelse
            hade vi en intern överläggning med arbetsutskottet. Jag trodde
            inte att man behövde ta upp sådant här i kammaren. Men eftersom
            Magnus Persson gör det vill jag komma med ett klargörande. Jag
            gav uttryck för att departementet inte hade för avsikt att lägga
            ned sitt engagemang i Vänersjöfarten. Jag har inte sagt något
            annat där än vad jag har sagt i den här kammaren.
          </note>
          <note>
            Jag upprepar att vi har förordat linjen att regionen driver utredningsarbetet.
            Den översyn som nu aviseras beträffande kanalverket är helt klart
            kommunikationsdepartementets bord. Här upprepas ett politiskt
            betingat trick och försök att kamma hem billiga poäng. Det måste
            bestämt avvisas, herr talman.
          </note>
          <note type="speaker">
            Anf. 36 MAGNUS PERSSON (s):
          </note>
          <note>
            Herr talman! Jag är glad över att de borgerliga ledamöterna stöttar
            sjöfarten på Vänern. Men försök inte komma ifrån, mina vänner
            på
          </note>
          <note>
            Värmlandsbänken, att ni har sprungit ifrån era motionskrav från
            den allmänna motionstiden. Ni har klart skrivit att ni inte ville
            ha någon central utredning. Ni har backat ifrån era motionskrav.
            Det är slutsatsen.
          </note>
          <note>
            Herr talman! Jag tror inte att departementschefen har rensat
            ut alla socialdemokratiska tjänstemän på departementet. Vi har
            tjänstemän där som förtjänstfullt deltar i ett samarbete. I samband
            med en ny regering rensar man inte ut tjänstemän. Jag föreställer
            mig att de gör ett bra jobb. Det kanske finns en och annan tjänsteman
            som är mera lyhörd för Vänersjöfarten medan andra kan vara mindre
            lyhörda. Det tror jag inte beror på partitillhörigheten. Dessutom
            finns det säkert många tjänstemän på departementet som inte har
            redogjort för var de står. Jag tycker att de flesta gör ett mycket
            bra och fint jobb. Det har de gjort tidigare, och det gör de säkert
            även efter det att den borgerliga regeringen har tillträtt.
          </note>
          <note>
            Låt mig bara säga, herr talman, att jag tycker att den här debatten
            har varit upplysande. Jag hoppas att det är ett fall framåt. Jag
            ser också att man har lämnat den skrivning som ursprungligen fanns
            i departementet. Då finns det all anledning till att vi kan åka
            hem till våra hemkommuner och tala om att en borgerlig regering
            och en borgerlig majoritet kommer att se till att sjöfarten på
            Vänern lever för all framtid.
          </note>
          <note>
            Jag fick tyvärr ingen närmare precisering av vad kommunikationsministern
            menade om var man skulle hamna. Det kan gälla allt ifrån 80 miljoner
            och neråt. Vi får återkomma till frågan i ett senare skede.
          </note>
          <note>
            Andre vice talmannen anmälde att Roland Lében anhållit att till
            protokollet få antecknat att han inte ägde rätt till ytterligare
            replik.
          </note>
          <note>
            Anf. 37 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Jag känner ett starkt behov av att träda upp till
            försvar för mina utomordentliga tjänstemän på departementet. De
            är både kompetenta och lojala, inte bara mot denna regering utan
            mot varje regering som får svenska folkets förtroende.
          </note>
          <note>
            Magnus Persson tycker att dimmorna lättar. Det är skönt. Men
            någonting som inte lättar, Magnus
          </note>
          <note>
            Persson, är förändringstrycket på den här verksamheten. Det är
            väl den man har försökt upprätthålla bland tjänstemän och politiker.
            Jag vill gärna erinra om att det faktiskt var den förra regeringen
            som började skruva upp detta förändringstryck. 1990/91 var utgiften
            för den här verksamheten i runda tal 70 milj.kr.
          </note>
          <note>
            Den regering som Magnus Perssons parti ledde, anslog för budgetåret
            1991/92 beloppet 59 780 000.
          </note>
          <note>
            Det var där förändringstrycket började. Det var där man började
            dra ner. Jag tycker, herr talman, att det finns anledning att
            erinra om detta en dag som denna.
          </note>
          <note>
            Nu har vi i alla fall förenat oss i uppfattningen att det här
            är ett riksintresse som vi med gemensamma krafter skall försöka
            rädda, effektivisera och göra konkurrenskraftigt så att alla de
            komparativa fördelar som finns kommer till sin rätt.
          </note>
          <note type="speaker">
            Anf. 38 GÖTHE KNUTSON (m):
          </note>
          <note>
            Herr talman! Först vill jag peka på det uttalande som Magnus
            Persson, socialdemokrat, hade som avslutning i sitt inlägg. Det
            står där som skriften på väggen för evärderliga tider att den
            borgerliga regeringen kommer att se till att sjöfarten på
          </note>
          <note>
            Vänern fortlever. Det är gott att notera. Det tackar vi Magnus
            Persson för. Han har helt absorberat det budskap som kommunikationsministern,
            Roland
          </note>
          <note>
            Lében och jag har fäst till protokollet.
          </note>
          <note>
            Sedan vill jag tala om för Magnus Persson att jag inte talade
            om arbetsförmågan, arbetskapaciteten och lojaliteten hos kommunikationsdepartementets
            tjänstemän. Det gällde det intryck som företrädare för Karlstad
            kommun fick när de var på överläggningar i kommunikationsdepartementet.
            Jag kan inte vitsorda tjänstemännens arbetsförmåga i olika departement,
            men jag är övertygad om att de arbetar duktigt och lojalt precis
            som andra i regeringskansliet.
          </note>
          <note>
            Magnus Persson sade inledningsvis att de borgerliga här -- det
            är Roland Lében och jag --
          </note>
          <note>
            försöker komma ifrån våra motioner om
          </note>
          <note>
            Vänersjöfarten. I våra tidigare inlägg har både
          </note>
          <note>
            Roland Lében och jag klargjort att vi under tiden har fått sådana
            insikter i frågan om Vänersjöfarten och framför allt beträffande
            kanalverket och dess kostnadsutveckling att vi rimligen har tagit
            intryck av det. Vi är då till freds med detta. Vi bejakar t.o.m.
            de utredningar som nu görs. Vi ser det som nödvändigt. Jag skall
            inte upprepa mera av vad jag tidigare har sagt, men det är angeläget
            att Magnus
          </note>
          <note>
            Persson noterar detta så att det inte behöver tas upp och ältas
            en gång till.
          </note>
          <note>
            Herr talman! Avslutningsvis vänder jag mig främst till kommunikationsministern.
            Den roll som
          </note>
          <note>
            Vänerns Seglationsstyrelse spelar är mycket betydelsefull. Där
            har man på ett tidigt stadium privatiserat en eljest statlig verksamhet.
            Jag är övertygad om att kommunikationsminister Mats
          </note>
          <note>
            Odell redan har fått det här goda, fina intrycket av den verksamheten
            med Seglationsstyrelsens ordförande Lars Larsson i spetsen och
            med Lars
          </note>
          <note>
            Ehlén som verkställande kraft.
          </note>
          <note>
            Andre vice talmannen anmälde att Magnus Persson anhållit att
            till protokollet få antecknat att han inte ägde rätt till ytterligare
            inlägg.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1991/92:130 om lagstiftningen om markanvändning
            för järnväg
          </note>
          <note>
            Anf. 39 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Stig Rindborg har frågat mig om jag avser att ta
            initiativ till en mer ändamålsenlig lagstiftning avseende markanvändning
            för järnväg.
          </note>
          <note>
            Som Stig Rindborg angett utarbetades under år
          </note>
          <note>
            1989 en departementspromemoria (Ds 1989:69)
          </note>
          <note>
            som, beträffande åtkomst av mark för järnvägsändamål, innehöll
            ett förslag om införande av en nyttjanderätt benämnd banrätt som
            ersättning för det nuvarande expropriationsförfarandet. Förslaget
            byggde nästan helt på väglagens bestämmelser om vägrätt.
          </note>
          <note>
            Vid remissbehandlingen var det åtskilliga remissinstanser som
            ställde sig positiva till förslaget. Den övervägande delen av
            dessa har emellertid gjort det endast i allmänna ordalag eller
            utan närmare motivering. Andra som uttalat sig positivt om förslaget
            har även framfört kritik mot dess utformning och underlag.
          </note>
          <note>
            Ett tiotal remissinstanser, däribland Hovrätten för
          </note>
          <note>
            Västra Sverige, Sveriges Advokatsamfund och samtliga hörda instanser
            som representerar fastighetsägarintressen, har framfört kritiska
            synpunkter och ifrågasatt promemoriaförslaget i ett flertal avseenden.
            Kritiken har främst tagit sikte på sådana grundläggande frågor
            som rättssäkerhet, ersättning, inlösen och överklagande.
          </note>
          <note>
            Promemorian och remissbehandlingen har också visat på att det
            väsentliga problemet vid markanskaffning för järnväg är tidsutdräkten
            vid överklagande av fastighetsdomstolens avgöranden.
          </note>
          <note>
            Den av remissinstanserna framförda kritiken är sådan att den
            inte kan förbigås obeaktad.
          </note>
          <note>
            Mot denna bakgrund och utan att gå in på enskildheter kunde inte
            promemorians förslag läggas till grund för en lagstiftning utan
            ytterligare bearbetning och en ny remissomgång.
          </note>
          <note>
            I avvaktan på att ett lagstiftningsarbete i syfte att effektivisera
            förfarandet beträffande markåtkomst för järnväg kan slutföras
            får gällande lagstiftning tillämpas. Inom ramen för denna finns
            möjligheter till en snabbare hantering av frågan om markåtkomst
            genom bl.a. ett utvidgat samarbete med lantmäterimyndigheterna
            och en vidare tillämpning av bestämmelserna om fastighetsreglering
            i fastighetsbildningslagen.
          </note>
          <note type="speaker">
            Anf. 40 STIG RINDBORG (m):
          </note>
          <note>
            Herr talman! Jag tackar Mats Odell för svaret. Min fråga om huruvida
            regeringen avsåg att ta initiativ till mer ändamålsenlig lagstiftning
            angående markanvändning för järnväg besvaras med att gällande
            lagstiftning skall tillämpas i avvaktan på att lagstiftningsarbetet
            kan slutföras. Något annat är väl knappast möjligt?
          </note>
          <note>
            Min fråga nu är: När kan man förvänta sig att den nya lagstiftningen
            blir klar? Det vore naturligt att få något slags antydan om tidsschemat
            med tanke på att vi alla tycker att detta är mycket angeläget.
          </note>
          <note>
            Hur bedömer regeringen de invändningar som riktades mot förslaget?
          </note>
          <note>
            Det finns ytterligare en fråga som är intressant att få svar
            på. Det har nu gått tre år sedan remissomgången avslutades, vad
            har hänt därefter?
          </note>
          <note>
            Jag uppfattade det som att projektet har legat i träda.
          </note>
          <note>
            Två remissinstanser som har riktat avgörande kritik, enligt kommunikationsminister
            Mats Odell.
          </note>
          <note>
            Sveriges Advokatsamfund och Hovrätten för
          </note>
          <note>
            Västra Sverige har nämligen sagt att de tillstyrker förslaget
            att tillskapa institutet banrätt med vägrättsbegreppet som mönster.
            Man erinrar inte mot huvuddragen i den föreslagna lagstiftningen,
            men mot dess uppbyggnad enligt väglagens modell.
          </note>
          <note>
            Hovrätten hyser förståelse för att önskvärd utbyggnad av järnvägsnätet
            kan kräva ett mer ändamålsenligt tvångsförfarande än det vid expropriationslagsförfarande.
          </note>
          <note>
            Jag framställde tidigare en interpellation. Den var föranledd
            av att jag är oroad över att infrastruktursatsningarna inte kommer
            i gång tillräckligt snabbt -- Dennisöverenskommelsen finns ju.
            Det enda jag vet är att de infrastruktursatsningar som nu är på
            gång gäller spåren norr om Stockholm, men inte mot själva
          </note>
          <note>
            Arlanda.
          </note>
          <note>
            Jag uppfattar det som oerhört viktigt att en ny lag tillkommer
            utan dröjsmål och att man samtidigt gör klart att expropriationsersättningarna
            höjs i syfte att oftare kunna göra snabba uppgörelser med markägarna.
            Detta är inte enbart till gagn för markägarna utan framför allt
            för en progressiv utveckling.
          </note>
          <note>
            Anf. 41 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Låt mig börja med det som Stig
          </note>
          <note>
            Rindborg sade sist. När det gäller Arlandabanan har regeringen
            i dag fattat beslut om att starta ett expropriationsförfarande
            för fyrspåret norrut. Vi har först anslagit 200 milj.kr. och nu
            ytterligare 550
          </note>
          <note>
            milj.kr. för de arbeten som faktiskt redan är i gång.
          </note>
          <note>
            Det finns ingen ko på isen här. Att starta ett lagstiftningsarbete
            i syfte att påskynda denna process är ingen framkomlig väg. Vi
            måste använda oss av de instrument som står till vårt förfogande.
          </note>
          <note>
            Det handlar här om en mycket stor och komplex fråga som berör
            många olika lagområden, t.ex.
          </note>
          <note>
            expropriationslagen, plan- och bygglagen, fastighetsbildningslagen
            och inte minst naturresurslagen.
          </note>
          <note>
            I denna kammare har jag besvarat ett antal frågor om olika infrastrukturprojekt
            och anledningen till att de inte kommer i gång. Vi vet att t.ex.
            tunneln genom Hallandsåsen innebär ett gigantiskt expropriationsförfarande.
          </note>
          <note>
            Den som är fastighetsägare har naturligtvis all anledning att
            försöka slå vakt om den enskildes rättssäkerhet. Detta intresse
            står mot kravet på snabbhet i hanteringen. Och det är väl inget
            tvivel om att det är just kravet på snabbhet kontra den enskildes
            rättssäkerhet som är själva problemet.
          </note>
          <note>
            Innan man har gripit sig an detta ärende har man ifrågasatt om
            det över huvud taget föreligger något egentligt behov av ny lagstiftning.
            När rättsinstitutet vägrätt bildades på 30-talet, för att gå tillbaka
            något i tiden, fanns det ett mycket påtagligt behov av att bygga
            ut vägnätet, ett förhållande som inte motsvaras av järnvägens
            behov i dag. Man skulle kunna säga att det befintliga järnvägsnätet
            även under överskådlig tid framöver kommer att utgöra huvudparten.
            Det här har byggts upp genom traditionella rättsliga institut
            med bildande av särskilda järnvägsfastigheter.
          </note>
          <note>
            Jämförelsen med vägrätten är kanske inte riktigt relevant. Man
            ser inte framför sig ett stort nät, mer eller mindre finmaskigt,
            med järnvägar över landet, vilka skall nyanläggas. Det handlar
            i stället om breddning av spår, Arlandabanan, osv.
          </note>
          <note>
            Jag tror att det i dag finns fem registrerade ärenden som handlar
            om expropriation för järnvägsändamål på vårt departement. Ett
            av dessa ärenden gäller
          </note>
          <note>
            Grödingebanan, som Stig Rindborg exemplifierade. Detta ärende
            är mycket komplicerat och innefattar en rad delbeslut, främst
            på grund av omfattande ändringsyrkanden under ärendets gång avseende
            järnvägsdelens sträckning.
          </note>
          <note>
            Det senaste ärendet rör delen Arlandabanan genom Upplands Väsbys
            kommun. I det fallet har vi som sagt fattat ett beslut i dag.
          </note>
          <note>
            Under kommande tioårsperiod kan man räkna med några projekt,
            nämligen de återstående linjerna
          </note>
          <note>
            Eskilstuna--Strängnäs, Arboga--Örebro inom
          </note>
          <note>
            Svealandsbanan. Det finns projekt utefter
          </note>
          <note>
            Norrlandskusten, den s.k. Bothniabanan som banverket har att
            ta ställning till, osv.
          </note>
          <note>
            En stor del av det planerade banutbyggandet, som dubbelspår,
            banrätningar, utvidgning av bangårdar torde kunna ske genom fastighetsreglering
            enligt fastighetsbildningslagen. Någon avservärd ökning av antalet
            expropriationsärenden är knappast att förutse mot denna bakgrund.
          </note>
          <note>
            Herr talman! På Stig Rindborgs fråga när en lagstiftning är att
            vänta, måste jag faktiskt svara att jag inte vet det. Vi har i
            dag ingen plattform att stå på för uppfattningen att behovet är
            stort, utan man måste göra ytterligare överväganden innan man
            griper sig an detta ytterst komplicerade arbete som det skulle
            vara att tillskapa en banrätt.
          </note>
          <note>
            Överläggningen var härmed avslutad.
          </note>
          <note>
            6 § Svar på fråga 1991/92:522 om framtida satsningar på infrastrukturen
            i södra Sverige
          </note>
          <note>
            Anf. 42 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Kenneth Lantz har frågat mig hur jag tänker agera
            för att vi skall kunna vara så flexibla som möjligt i transportval
            från Skåne mot kontinenten.
          </note>
          <note>
            Bakgrunden är närmandet till EG, som kan innebära stora förändringar
            för Sverige.
          </note>
          <note>
            Det är av stor betydelse för Sverige, oavsett medlemskap i EG,
            att skapa förutsättningar för snabbare och bättre transporter
            mot det övriga
          </note>
          <note>
            Europa. Vårt avståndshandikapp på i medeltal 70
          </note>
          <note>
            mil till marknaderna i Centraleuropa måste reduceras tidsmässigt
            för att vi skall bli konkurrenskraftiga.
          </note>
          <note>
            Detta kan ske genom satsningar inom olika delar av vårt kommunikationsnät.
            En förbindelse över
          </note>
          <note>
            Öresund för väg- och järnvägstransporter kommer att byggas, som
            underlättar transporter till kontinenten. Det är emellertid också
            viktigt att de färjeförbindelser som finns och de som kan skapas
            mot kontinenten har goda förutsättningar att verka och utvecklas
            genom t.ex. väl utbyggda landanslutningar.
          </note>
          <note>
            Vi har, som jag ser det, en god beredskap och goda möjligheter
            till flexibilitet i det transportnät som finns och som vi kommer
            att utveckla vidare framöver.
          </note>
          <note type="speaker">
            Anf. 43 KENNETH LANTZ (kds):
          </note>
          <note>
            Herr talman! Först vill jag tacka kommunikationsministern för
            det svar som jag har fått. Jag gläder mig speciellt över ordet
          </note>
          <note>
            ''flexibilitet'', för det hade jag tänkt att anknyta mitt anförande
            till vid en ytterligare utveckling av min fråga.
          </note>
          <note>
            I södra Sverige är det en riksbangård Syd på gång.
          </note>
          <note>
            Den kan placeras ganska långt söderut i Skåne, men det är också
            möjligt att placera riksbangården i någon av de norra delarna
            av landskapet, förslagsvis i Helsingborgsregionen. En placering
            i
          </note>
          <note>
            Helsingborgsregionen skulle påverka en riksbangård Syd:s effektivitet
            i positiv riktning, inte minst med tanke på flexibiliteten.
          </note>
          <note>
            Av svaret framgår det att det är önskvärt med en flexibilitet.
            Därför önskar jag att kommunikationsministern kunde ge mig svaret
            att man vill arbeta för att riksbangård Syd skall placeras i Helsingborgsregionen.
          </note>
          <note>
            Anf. 44 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Det är frestande att gå in på de överväganden som
            skall ligga till grund för placeringen av riksbangård Syd. Som
            Kenneth
          </note>
          <note>
            Lantz säkert förstår är inte detta ett ärende som man bereder
            i riksdagens talarstol, utan övervägandena sker framför allt inom
            banverket.
          </note>
          <note>
            Det är bl.a. den typen av stora strategiska beslut som gör att
            man ännu inte kan satsa så mycket pengar på utbyggnad av nya spår
            och nya stora leder i Skåneregionen. Man måste först fatta de
            stora besluten.
          </note>
          <note>
            Jag kan dess värre inte lova Kenneth Lantz att riksbangård Syd
            kommer att hamna i närheten av
          </note>
          <note>
            Helsingborg eller i någon annan ort i Skåne. Det krävs en fortsatt
            utredning och fortsatta överväganden.
          </note>
          <note>
            Flexibiliteten finns dock, och det är faktiskt transportmarknaden
            som i väldigt stor utsträckning styr var de olika knutpunkterna
            kommer att ligga, var hamnkapaciteten kommer att bli mest utnyttjad
            osv. Detta är ingenting som statsmakterna kan styra.
          </note>
          <note type="speaker">
            Anf. 45 KENNETH LANTZ (kds):
          </note>
          <note>
            Herr talman! Just transportnäringen i regionen nordvästra Skåne
            är som bekant väldigt stor och stark. Ett bra sätt att gå denna
            bransch till mötes är att arbeta för flexibilitet.
          </note>
          <note>
            Jag vill framföra mitt tack till kommunikationsministern, och
            jag hoppas att vi fortsättningsvis skall kunna vara överens om
            en god placering av riksbangård Syd.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 14.14 på förslag av förste vice talmannen
            att ajournera förhandlingarna till kl.
          </note>
          <note>
            14.30.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.30.
          </note>
          <note>
            7 § Aktuell debatt: Åtgärder mot den ökande arbetslösheten
          </note>
          <note type="speaker">
            Anf. 46 ALLAN LARSSON (s):
          </note>
          <note>
            Herr talman! Varje ny bedömning av effekterna av regeringens
            politik visar att denna ger upphov till ökad arbetslöshet. Förra
            veckan kom två sådana bedömningar, nämligen finansdepartementets
            långtidsutredning och AMS nya prognos.
          </note>
          <note>
            På mindre än ett halvt år har finansdepartementets prognoser
            för arbetslösheten räknats upp med inte mindre än 60 000 personer.
            För nästa år blir arbetslösheten nästan 5 %, inemot en kvarts
            miljon människor. Enligt AMS prognos blir den tidvis ännu högre,
            6--7 %.
          </note>
          <note>
            Dessa kalkyler innefattar en stor långtidsarbetslöshet med mycket
            allvarliga konsekvenser både för dem som drabbas och för
          </note>
          <note>
            Sveriges ekonomi.
          </note>
          <note>
            Vad beror det på att regeringens bedömning av arbetslösheten
            har blivit så mycket mer pessimistisk? Ja, det beror inte på omvärlden.
          </note>
          <note>
            Finansdepartementets senaste bedömning visar att exporten ökar
            i stort sett på det sätt som ni trodde i höstas. Sverige återvinner
            konkurrenskraft, och
          </note>
          <note>
            Sverige kan ta vara på den uppgång i världshandeln som sker under
            de närmaste åren.
          </note>
          <note>
            Det är i stället den inhemska bilden som försvagas.
          </note>
          <note>
            Detta är en direkt följd av regeringens egna åtgärder riktade
            mot investeringarna, mot hushållen och mot kommunerna. Det försämrar
            möjligheterna för hundratusentals företag att få avsättning för
            de varor och tjänster som de producerar.
          </note>
          <note>
            Vi socialdemokrater är plågade av att se hur den ena åtgärden
            efter den andra vidtas som ökar arbetslösheten. Vi är plågade
            av att se hur det ena förslaget efter det andra med syftet att
            bekämpa arbetslösheten blir avvisat i utskotten. I går vände vi
            socialdemokrater oss till de borgerliga partierna i de utskott
            som har ett särskilt ansvar för kampen mot arbetslösheten, nämligen
            finansutskottet, arbetsmarknadsutskottet och näringsutskottet.
            Vi föreslog dem att lägga prestige och partitaktik åt sidan. Vi
            uppmanade dem att medverka till konstruktiva insatser som förhindrar
            massarbetslöshet och som tar till vara medborgarnas vilja att
            arbeta.
          </note>
          <note>
            Som ett led i ett sådant arbete vill vi att riksdagen låter landets
            ledande ekonomer redovisa sin syn på vilka åtgärder som kan vidtas
            för att bekämpa arbetslösheten.
          </note>
          <note>
            Jag vädjar till finansministern om att hon bidrar till ett konstruktivt
            arbete för en effektiv kamp mot arbetslösheten. Gör inte om de
            misstag som land efter land ute i Europa gjorde under 1980-talet.
            Då lät man arbetslösheten gå upp, och snart hamnade man i långtidsarbetslöshetens
            återvändsgränd.
          </note>
          <note>
            Låt oss i stället se till att arbetslösheten bekämpas aktivt
            och effektivt med de medel som gör det möjligt att behålla en
            god prisstabilitet och att förbättra konkurrenskraften.
          </note>
          <note type="speaker">
            Anf. 47 Finansminister ANNE WIBBLE (fp):
          </note>
          <note>
            Herr talman! Jag ber att få tacka Allan Larsson för att vi får
            ytterligare ett tillfälle att diskutera regeringens ekonomiska
            politik. Jag tycker att det är väldigt trevligt att få göra det.
            Det är nämligen en mycket bra ekonomisk politik.
          </note>
          <note>
            Det mest konstruktiva som Allan Larsson skulle kunna medverka
            till för att motverka en ökande arbetslöshet tror jag är att Socialdemokraterna
            funderar en gång till för att därefter dra slutsatsen att det
            är precis den ekonomiska politik som regeringen för som kommer
            att leda till en sjunkande arbetslöshet samt till en stigande
            sysselsättning och välfärd under åren framöver.
          </note>
          <note>
            För något mindre än ett år sedan var det ju valrörelse i det
            här landet. Vi i Folkpartiet liberalerna varnade för den arbetslöshetsbomb
            som låg och tickade. En i åratal felaktig ekonomisk politik skulle
            komma att leda till att tiotusentals människor varslades om uppsägning
            och blev av med sina jobb därför att deras företag var olönsamma.
            Vi varnade i likhet med AMS-chefen för att arbetslösheten skulle
            komma att stiga.
          </note>
          <note>
            Svaret från Socialdemokraterna då var närmast ett goddag yxskaft.
            Det fanns inte några allvarligare problem, sade ni. Kurvan för
            industriproduktionen och sysselsättningen skulle snart vända uppåt
            -- den berömda vändpunktsdebatten.
          </note>
          <note>
            I dag har vi facit i hand. Den arbetslöshetsbomb som Allan Larsson
            apterade håller nu på att brisera. Det är ett mycket högt pris
            som enskilda människor i dag tvingas betala för den tredje vägens
            misslyckanden.
          </note>
          <note>
            Herr talman! Därför har regeringen slagit in på en ekonomisk
            politik som syftar till att ställa landets ekonomi till rätta.
            Denna ekonomisk-politiska strategi ligger fast. Den strategi som
            vi har valt är en kombination av tillväxtskapande åtgärder och
            en politik för låga pris- och löneökningar. Det är den enda möjliga
            politiken.
          </note>
          <note>
            För en vecka sedan presenterade finansdepartementets tjänstemän
            årets långtidsutredning. Jag vet att Allan Larsson har fått en
            alldeles egen föredragning av innehållet i denna.
          </note>
          <note>
            Tydligen har han inte riktigt tagit till sig budskapet.
          </note>
          <note>
            Budskapet i långtidsutredningen är nämligen detsamma som det
            som jag har fört fram i riksdagens talarstol ett antal gånger,
            senast i den finanspolitiska debatten för två veckor sedan: den
            ekonomiska politiken måste vara långsiktig och fast. Kortsynta
            hänsynstaganden får inte förstöra möjligheterna till framtida
            tillväxt.
          </note>
          <note>
            Långtidsutredningen visar nämligen att det finns mycket goda
            möjligheter till en stark ekonomisk utveckling i Sverige framöver.
            Utredningens författare talar faktiskt om 90-talet som det goda
            årtiondet. I ett fullt troligt scenario visar man hur
          </note>
          <note>
            Sverige kan nå treprocentiga tillväxttal fram till år
          </note>
          <note>
            2005. En sådan utveckling, bara som en illustration, skulle innebära
            att sysselsättningen ökar och att det genomsnittliga hushållet
            får en inkomstökning med närmare 50 %, från 200 000 kr. i dag
            till 300 000 kr.
          </note>
          <note>
            Denna utveckling är, tycker jag, mycket eftersträvansvärd, därför
            att den ger människor ökad välfärd.
          </note>
          <note>
            En sådan utveckling kommer inte av sig själv. Den kräver åtminstone
            två saker. Den ena faktorn är att det behövs en hygglig ekonomisk
            utveckling i utlandet. Sannolikheten för en sådan utveckling är
            faktiskt ganska stor med hänsyn till de positiva effekterna av
            en ökande internationalisering och av utvecklingen beträffande
            EG:s inre marknad. Det finns faktiskt en del tecken på en uppgång
            i USA, och dessa blir allt tydligare.
          </note>
          <note>
            Den andra faktorn som långtidsutredningen lägger betydligt större
            vikt vid är att Sverige för en god ekonomisk politik, och det
            är en sådan politik som regeringen har slagit fast. Man kan säga
            att den innehåller tre huvudinslag:
          </note>
          <note>
            Först gäller det att öka den ekonomiska tillväxten genom strategiska
            skattesänkningar, infrastrukturinvesteringar, satsning på forskning
            och utbildning samt andra åtgärder som stimulerar till investeringar
            och sysselsättning i Sverige. Det är ju här som vi vill ha jobben.
          </note>
          <note>
            Den andra uppgiften är att sanera de offentliga finanserna för
            att säkra en låg inflation, bereda investeringar utrymme på kapitalmarknaden
            och hålla Sverige inom ramen för EG:s konvergensregler. Socialdemokraterna
            lämnade efter sig offentliga finanser i en betydande oreda --
          </note>
          <note>
            milt uttryckt.
          </note>
          <note>
            Den tredje delen i den ekonomiska strategin handlar om att skärpa
            konkurrenstryck och förändringstryck i hela den svenska ekonomin
            och att samtidigt skapa en valfrihetsrevolution för medborgarna.
          </note>
          <note>
            De åtgärder som vidtas på kort sikt inom ramen för denna strategi
            för att lindra effekterna av den förra regeringens politik när
            det gäller enskilda människor måste naturligtvis verka i samma
            riktning som de långsiktiga åtgärderna. Därför ingår i denna långsiktiga
            strategi betydande tidigareläggningar av infrastrukturinvesteringar,
            utbildningsinsatser och andra aktiva arbetsmarknadspolitiska åtgärder.
          </note>
          <note>
            En viktig del av den långsiktiga strategin är just anpassningen
            av åtgärderna i tiden, så att enskilda människor inte i onödan
            får betala ett alltför högt pris för tidigare misslyckanden.
          </note>
          <note>
            Kortsiktiga åtgärder som verkar i motsatt riktning mot vad som
            är nödvändigt på längre sikt hotar faktiskt ekonomins tillväxtkraft.
            De riskerar att leda till valutautflöden och räntechocker och
            därmed till en fördjupad arbetslöshetskris.
          </note>
          <note>
            Den socialdemokratiska politiken har hittills handlat om precis
            sådana åtgärder som långtidsutredningen varnar för. Man säger
            sig vara för ett sänkt skattetryck på sikt, men man vill höja
            skatterna, särskilt för de mindre och medelstora företagen, med
            flera miljarder kronor. Man vill minska de offentliga utgifterna
            på sikt, men först skall de öka.
          </note>
          <note>
            Herr talman! Om man skall gå åt ett håll, är det faktiskt klart
            olämpligt att börja färden med att gå åt precis motsatt håll.
            Resultatet av en sådan utflykt blir bara att man når målet mycket
            senare. Risken är också överhängande för att man aldrig någonsin
            kommer fram.
          </note>
          <note>
            Detta vet socialdemokraterna. De bedriver nu en politik som fungerar
            enbart i opposition, den skulle inte fungera om de vore i regeringsställning.
            Det är därför den förre finansmininistern, Allan Larssons företrädare
            Kjell-Olof Feldt, i en intervju nyligen varnar för att Socialdemokraterna
            skulle komma till den felaktiga slutsatsen att deras oppositionspolitik
            är riktig. Han säger att man riskerar att ''bygga upp en position
            inför nästa val som gör att socialdemokratin i regeringsställning
            skulle bli livsfarlig för landet.'' Det är ganska hårda ord fällda
            av en tidigare socialdemokratisk finansminister.
          </note>
          <note>
            När Bengt Westerberg för litet drygt en månad sedan deltog i
            en debatt av det här slaget, även den initierad av Socialdemokraterna,
            sade han helt riktigt: ''Infrastrukturinvesteringar och aktiv
            arbetsmarknadspolitik går hand i hand med en politik för tillväxt
            och stabila priser.'' Det är -- jag vill gärna upprepa detta --
            en viktig del av regeringens ekonomisk-politiska strategi att
            hävda arbetslinjen och att anpassa åtgärder i tiden, så att enskilda
            människor så långt möjligt hålls skadeslösa av tidigare misslyckanden.
          </note>
          <note>
            Därför har vi betydande mängder av åtgärder för att behålla och
            utveckla arbetskraftens kompetens och för förbättringar av landets
            infrastruktur, som är självklara delar av en långsiktig tillväxtpolitik.
            Vi har fattat beslut om ganska stora tidigareläggningar av investeringar
            i vägar och järnvägar.
          </note>
          <note>
            Vi har lagt ett förslag till riksdagen som behandlas just nu,
            om ungdomspraktik. Det är meningsfull sysselsättning för ungdomar.
            Till min häpnad har
          </note>
          <note>
            Socialdemokraterna gått emot detta förslag. Det är milt sagt
            uppseendeväckande, nästan skandalöst, tycker jag. Socialdemokraterna
            säger alltså nej till offensiva förslag från regeringen som ger
            ungdomar meningsfull sysselsättning.
          </note>
          <note>
            Arbetslöshet är faktiskt, Allan Larsson, en oerhörd mänsklig
            tragedi. Den som blir arbetslös kan få sitt sjävförtroende knäckt.
            Vi vet att det finns ett samband mellan arbetslöshet och dålig
            hälsa samt många andra sociala problem. Därför är det en politisk
            huvuduppgift att se till att föra en politik som skapar långsiktiga
            och trygga jobb. Jag beklagar verkligen att Socialdemokraterna
            inte tycks vara med på den linjen.
          </note>
          <note>
            Regeringen är ständigt uppmärksam på läget på arbetsmarknaden.
            Vi kommer kontinuerligt med förslag. Det räcker med att se på
            det som föreslagits under det senaste halvåret för att dra denna
            slutsats. Styrkan i regeringens ekonomiska politik ligger i just
            överensstämmelsen mellan de kortsiktiga åtgärderna och de långsiktiga
            målen. En sådan politik är nödvändig om vi skall kunna få i gång
            tillväxten och få ned arbetslösheten till rimliga nivåer. Allan
            Larssons bidrag hittills är att riskera högre räntor och färre
            jobb. Konkret är det att säga nej til ungdomspraktik. Jag tycker
            att det är en dålig politik, särskilt för dem som i dag är arbetslösa.
          </note>
          <note type="speaker">
            Anf. 48 ALLAN LARSSON (s):
          </note>
          <note>
            Herr talman! Jag valde i min inledning att uppmana
          </note>
          <note>
            Anne Wibble att lägga prestigen och partitaktiken åt sidan och
            medverka i ett konstruktivt arbete för att bekämpa arbetslösheten.
            Tyvärr för de arbetslösa visar Anne Wibble ingen som helst vilja
            att föra ett konstruktivt resonemang. Allt var fel tidigare, nu
            är allt så bra.
          </note>
          <note>
            Men utgångspunkten när den här regeringen startade sitt arbete
            var att arbetslösheten i Sverige var lägre än i alla länder med
            borgerlig regering, som har prövat er politik. Ni har själva visat
            att er politik, nu när man räknar in effekterna, leder till en
            arbetslöshet som omfattar 60 000 fler människor än ni visade i
            prognoserna i höstas.
          </note>
          <note>
            Kom också ihåg, Anne Wibble, att när ni tog över var Sverige
            ett av de få länder som uppfyllde EG:s högt ställda stabiliseringskrav.
            Det är utgångspunkten. Det skall ni tala om för omvärlden, just
            för att det inte skall uppstå sådana situationer som i höstas,
            när ni pratade fram valutautflöde och räntechock.
          </note>
          <note>
            Jag skall försöka, herr talman, att återföra debatten till det
            spår som jag angav. Det är angeläget att nu snabbt sätta in åtgärder
            som förhindrar den väldiga ökning av arbetslösheten som anges
            i både finansdepartementets och AMS prognoser. Vi skall bekämpa
            arbetslösheten med metoder som gör det möjligt att samtidigt bevara
            prisstabiliteten och återvinna konkurrenskraft.
          </note>
          <note>
            Vad är det då vi vill göra? Jag skall ge några exempel på det.
          </note>
          <note>
            Vi vill att fler skall få yrkesutbildning. Därför bör gymnasieskolan
            byggas ut. Ungdomar skall gå in i utbildning, inte ut i arbetslöshet.
            Vi vill stimulera kompetenshöjning i arbetslivet. Det är bättre
            att använda pengar till sådant än till att betala ut passivt kontantstöd.
            Vi vill att vuxna som vill förkovra sig skall kunna göra det genom
            komvux.
          </note>
          <note>
            Det är verkligen ingen lyxutbildning för
          </note>
          <note>
            Spanienfarare, som en del har fått för sig. När det är lågkonjunktur
            på arbetsmarknaden skall det vara högkonjunktur i utbildningen.
            Det motverkar arbetslöshet. Det motverkar också inflation genom
            att vi slipper framtida flaskhalsar i form av brist på arbetskraft.
          </note>
          <note>
            Vi vill att ungdomar skall ha jobb, och vi tycker inte att regeringens
            förslag räcker till. Ungdomar skall ha arbete och en lön att leva
            på. Det ger inte regeringens förslag.
          </note>
          <note>
            Vi vill få till stånd ombyggnad och underhåll av skolor och andra
            kommunala lokaler. Det är nu när det finns ledig kapacitet som
            vi skall klara av det.
          </note>
          <note>
            Vi vill rusta upp och modernisera bostäder från miljonprogrammets
            dagar. Det är nu det skall ske, inte om några år, då näringslivet
            vill sätta i gång och bygga. Vi vill rusta upp vägarna och skynda
            på de stora projekt som regeringen nu senarelägger, t.ex.
          </note>
          <note>
            Arlandapendeln och tunneln genom Hallandsåsen.
          </note>
          <note>
            Det är nu jobben skall i gång.
          </note>
          <note>
            Det behövs alltså insatser inom utbildning och på arbetsmarknadspolitikens
            område, och det behövs investeringar och underhåll. Men det behövs
            också insatser för att stabilisera finansmarknaden och återställa
            framtidstron på detta viktiga område. Vi vill säkerställa att
            näringslivet får tillgång till det riskkapital som finns på marknaden.
            Därför bör staten avstå från planerna på att suga in 10
          </note>
          <note>
            miljarder kronor per år till statsbudgeten.
          </note>
          <note>
            Utförsäljningen av de statliga företagen sker vid alldeles felaktig
            tidpunkt. Denna utförsäljning blir en snara om halsen på de privata
            företag som skall växa och som behöver nytt kapital. Vi vill för
            vår del i stället öka tillgången på riskkapital genom att ge AP-fonden
            större frihet och möjlighet att själv välja sina placeringar.
            Det kommer att behövas nytt riskkapital på många håll i näringslivet,
            både i banker och inom industrin under de närmaste åren.
          </note>
          <note>
            Det är bra för svensk ekonomi och för pensionerna att vi kan
            göra på detta sätt.
          </note>
          <note>
            Skall vi undvika att finanskrisen fördjupas måste fastighetsmarknaden
            stabiliseras. Som en första åtgärd bör regeringen dra tillbaka
            planerna på att sälja ut fastigheter för över 20 miljarder kronor.
          </note>
          <note>
            Blotta förekomsten av sådana planer pressar ned fastighetsmarknaden
            och driver upp förlusterna i banksystemet. Det vore faktiskt mer
            affärsmässigt om staten i det här läget köpte fastigheter än sålde
            fastigheter.
          </note>
          <note>
            Som en andra åtgärd bör regeringen vänta med sänkningen av avdragsrätten
            för villaägarnas och bostadsrättshavarnas ränteutgifter. Denna
            sänkning skall träda i kraft den första januari nästa år. Den
            innebär redan nu en ytterligare press på villaägarna och bostadsrättshavarna,
            och det leder till kreditförluster i banker och kreditinstitut.
          </note>
          <note>
            Herr talman! Detta är exempel på konkreta åtgärder som vi kan
            vidta för att bekämpa arbetslösheten. Vi är beredda att medverka
            i ett konstruktivt arbete med denna riktning. Vi vill förhindra
            att Sverige dras allt längre in i arbetslöshetens återvändsgränd.
          </note>
          <note>
            Tiden rinner snabbt, finansministern.
          </note>
          <note>
            Arbetslöshetssiffrorna räknas upp för varje ny prognos över den
            enda vägens politik. Jag vill än en gång vädja till finansministern
            att tänka över situationen, lägga partipolitiken och prestigen
            åt sidan och bli litet mer konstruktiv.
          </note>
          <note type="speaker">
            Anf. 49 IAN WACHTMEISTER (nyd):
          </note>
          <note>
            Herr talman! Anne Wibble och Allan Larsson brukade i allmänhet
            tala om vägar och vändpunkter. Den ena körde på den tredje vägen
            ut i en öken. Den andra kör på den enda vägen utan att riktigt
            veta vart den leder. Allan Larsson väntade under tiden på en vändpunkt,
            och Anne
          </note>
          <note>
            Wibble ville inte vända.
          </note>
          <note>
            Vägar och vändpunkter -- så har resonemanget gått. Men jag tror
            att folk vet att vi lever i en värld där kartan ritas av andra.
            Det är andra som lägger ut vägarna. Vi måste hjälpas åt att bygga
            ett fordon som kan ta sig fram hur vägarna än ser ut och vad som
            än döljer sig bakom nästa krök eller krön. Det fordonet måste
            vara lätt att ratta, ha god väghållning, snabb acceleration och
            kunna ta sig ur en fyrhjulssladd vid behov. Detta moderna och
            flexibla fordon kan vi faktiskt bygga tillsammans.
          </note>
          <note>
            Låt oss kalla det möjligheternas maskin.
          </note>
          <note>
            Låt oss se på marknaden och jobben just nu. Det ser illa ut.
            Arbetslösheten ökar. T.o.m.
          </note>
          <note>
            socialisterna inser att det inte går att lösa problemen genom
            att nyanställa folk till länsstyrelser och landsting, som man
            gjorde förr i tiden. Folk har nämligen börjat inse att det drabbar
            dem själva, det är i så fall de själva som får betala alltihopa
            över skattsedeln. Det är ju en framgång.
          </note>
          <note>
            Om man verkligen vill göra någonting, finns det förträffliga
            förslag att se på. Jag tycker att man skall göra det oavsett varifrån
            förslagen kommer. Man skall inte vara så rädd om sin prestige,
            att man inte kan ta upp en förslag till behandling därför att
            det kommer från ett annat parti. Det ynkligaste i det politiska
            livet efter min erfarenhet hittills är att man biter sig fast
            i bordskanten, med gamla förslag som man hittat i någon gammal
            byrålåda för tre år sedan.
          </note>
          <note>
            Ett förträffligt förslag är att inrätta en investeringsbank,
            baserad på en del av löntagarfondernas pengar. Den skulle lösa
            kreditkrisen, få nya företag att komma i gång, förhindra att goda
            företag läggs, osv. Den skulle ägas av det svenska folket och
            de företag som en gång har betalat in till fonderna. Vi skulle
            kunna rädda riskkapitalförsörjningen till småföretagen, och vi
            skulle över huvud taget stadga ekonomin.
          </note>
          <note>
            Regeringen känner till förslaget. Jag antar att det ligger i
            någon byrålåda.
          </note>
          <note>
            Ett annat bra förslag är att ta bort fastighetsskatten eller
            åtminstone halvera den. Fastighetsskatten är en dynamisk faktor
            i vårt samhälle. Den är dynamisk på det viset att det går åt pipan
            när fastighetsskatten är för hög. Den har framkallat en stor bankkris:
            fastighetsbolag och banker ''ramlar''.
          </note>
          <note>
            I går var det Reinholds, i förrgår Nordbanken, i dag är det Första
            Sparbanken, i morgon något annat.
          </note>
          <note>
            Skall vi hålla på så här tills allting har ramlat och bara landstingen
            är kvar?
          </note>
          <note>
            Vi läste en artikel där det talas om att 150 000
          </note>
          <note>
            byggjobbare kan bli utan arbete. En regering som förstår vad
            det handlar om skulle föreslå ett slopande av fastighetsskatten
            nu. Riksdagen skulle, om regeringen gjorde det och hade ordning
            på sina partier, säga ja.
          </note>
          <note>
            Konkurslagstiftningen behöver ändras.
          </note>
          <note>
            Garantilöner har nämnts. Det är som gjort för dem som vill fuska
            och mygla, och det gör de också.
          </note>
          <note>
            Ett annat inslag är att beakta leverantörernas situation. Det
            är nämligen de första som faller i en konkurs. Goda, skickliga
            och välskötta företag faller i konkurser på grund av det upplägg
            som vi har. Det borde man ändra på. Först skyddar staten banker
            och sedan skyddar leverantörerna. På det viset blir det ytterligare
            en dominoeffekt, och företag slås ut.
          </note>
          <note>
            Ungdomslöner har det talats om. Felet med dem är att det tydligen
            är facket som styr. Vilken regering vi än har är det facket som
            styr. Facket är inte med på att ge riktiga ungdomslöner. Därför
            hittar man på några andra konstiga löner, där det egentligen i
            praktiken är staten som betalar lönerna. Då tycks det vara okej.
            Jag tycker, vi tycker, att det riktiga vore att företagen betalar
            ungdomslöner. Det finns en del idéer på hur man skulle kunna lägga
            upp det där. Jag hinner inte gå in på det nu.
          </note>
          <note>
            Förläng provanställningstiden, heter ett annat förslag. Självklart
            skall man göra det. Fråga ungdomarna vad de vill. Fråga inte hela
            tiden facket eller några andra vad de tror att ungdomarna vill.
            Det är inte kravmaskiner eller särintressen som vi behöver just
            nu. Jag tror att en förkrossande majoritet i landet skulle hålla
            med om detta.
          </note>
          <note>
            Investera i vägar, järnvägar och broar heter nästa punkt. Det
            har vi hört på ställe efter ställe. För att göra det kort vill
            jag bara säga att självklart skall vi göra sådana investeringar.
            Problemet tycks vara att det är svårt att komma i gång. Är det
            detta som är politikens sjuka att man bara kan prata men det blir
            ingenting? Det är inte utredningar som skall till, utan det är
            vägar, järnvägar och jobb. Kom loss, bit er inte fast i bordskanten
            eller var det än är någonstans.
          </note>
          <note>
            Bygg på bara, brukade socialdemokraterna säga och byggde bostäder
            som ingen kunde bo i, inte ville eller inte hade råd. Det går
            inte. Sådana dumheter kan vi inte göra nu. Men vi kan bygga det
            som behövs. Vi kan bygga t.ex. ålderdomshem, för de behövs. Det
            finns en marknad. De är bra för människorna och för hela samhället.
            Vi sparar pengar. Allting är bra, så gör det då!
          </note>
          <note>
            Reparationer och underhåll av offentliga byggnader? Självklart
            skall vi göra det. Tänk om och ta det goda idéerna, varifrån de
            än kommer.
          </note>
          <note>
            Kom ihåg att det är de små företagen som måste få de goda villkoren.
            Det är dessa som skapar välståndet. Det finns hundratusentals
            jobb där, om man bara ger företagen de rätta politiska signalerna.
          </note>
          <note>
            Till sist: Byråkratin dödar företagsamheten, och byråkratin kommer
            härifrån, från denna kammare och från regeringen. Pappersarbete,
            pålagor, krångel är sådant som gör att småföretagarna inte drar
            i gång. Det kan vi göra någonting åt, och låt oss göra det. Jag
            skall gärna göra det i samarbete med Allan Larsson eller med vem
            som helst. Tack.
          </note>
          <note>
            (Applåder)
          </note>
          <note type="speaker">
            Anf. 50 LARS-OVE HAGBERG (v):
          </note>
          <note>
            Herr talman! Stoppa arbetslösheten, nu går det här inte längre!
            Utan att överdriva skulle jag kunna säga att regeringens agerande
            mot arbetslösheten kan betecknas som mycket svagt. Det var så
            som finansministern sade, att Folkpartiet före valet varnade för
            en arbetslöshetsbomb. Nu har den bomben briserat. Frågan är om
            det var folkpartisterna eller socialdemokraterna som tände på.
            Nog är det väl så att finansministern representerar Folkpartiet,
            och det är nu som bomben har briserat.
          </note>
          <note>
            AMS prognos pekar på att vi är inne i ett mycket allvarligt läge
            och att oerhört många arbetstillfällen kommer att försvinna till
            nästa sommar, om ingenting händer. Då måste man stoppa arbetslösheten.
            Det är på största allvar vi måste ta det här för att vi inte skall
            få en permanent öppen arbetslöshet. Nu har vi ett sådant läge
            att nästan var och en känner någon, släkting eller bekant, som
            är arbetslös. Då går det inte, fru finansminister, att hänvisa
            till att vi år 2005 har tillväxt och välfärd.
          </note>
          <note>
            Nu är huvudfrågan: Vilka skall få del av tillväxt och välfärd?
            Stämplar vi nu ut människor, är de utanför den tillväxt som sker.
            Det ser vi redan i industrin.
          </note>
          <note>
            Vi kan få en uppgång i industrin. Vi kan få en uppgång av vinsterna.
            Men hur många är det som är i arbete i vårt land? Vägvalen är
            tydligen:
          </note>
          <note>
            inflationsbekämpning och arbetslöshet, men om man vill vidta
            offensiva åtgärder mot arbetslösheten, då hotas det med höjd ränta.
          </note>
          <note>
            Vad är det för samhälle som vi lever i? Vad i hela friden är
            det för en marknad som tillåter sådana val över huvud taget? Detta
            borde finansministern svara på som så gärna vill att denna marknad
            skall råda över allting.
          </note>
          <note>
            AMS föreslår nu att man skall satsa ytterligare 5,3
          </note>
          <note>
            miljarder. Pengarna skall gå till infrastruktur, reparationer
            och ombyggnader. För vänsterpartiets del föreslår vi ca 10 miljarder
            över regeringsförslaget som skulle satsas mot arbetslösheten --
            6,4 miljarder direkt till sysselsättningsskapande åtgärder, dessutom
            2,5
          </note>
          <note>
            miljarder till utbildning och 1,6 miljarder till beredskapsarbeten.
            Dessa är oerhört viktiga i dag då många inte längre får stämpla
            på arbetslöshetskassan.
          </note>
          <note>
            Vi har alltså varit tidigt ute och, kan jag väl säga, varit något
            mer förutseende än regeringen, som fortfarande tydligen inte har
            insett allvaret i det hela.
          </note>
          <note>
            Visst finns det ljuspunkter i industrin, som Allan
          </note>
          <note>
            Larsson sade, men frågan är ändå om vi skall tillåta att så många
            får lämna industrin i det här läget.
          </note>
          <note>
            Vore det inte på sin plats att fundera över särskilda stimulansåtgärder
            för att öka kompetensen hos dem som i dag är verksamma i industrin?
            När konjunkturen vänder, bör de finnas kvar i industrin, för i
            så fall har vi ett gott försprång.
          </note>
          <note>
            Men jag ser inga sådana åtgärder. I stället dumpar industrin
            människor ut i arbetslöshet, trots att arbetsmarknadsstyrelsen
            erbjuder resurser till utbildning.
          </note>
          <note>
            Det är egentligen inhemska problem som vi har att brottas med
            i dag. Den kritik som de nuvarande regeringspartierna riktade
            mot den gamla regeringen för att svårigheterna är inhemskt skapade,
            framför allt på industrisidan, slår tillbaka på den nuvarande
            regeringen vad gäller byggandet och i fråga om kommunerna.
          </note>
          <note>
            Jag anser att det vore en mycket bra åtgärd att följa vänsterpartiets
            förslag att inte dra in 7,5 miljarder från kommunerna nästa år
            utan snarare tidigarelägga 3,8 miljarder från den 1 juli för sysselsättningsstimulerande
            åtgärder i kommunerna -- till ROT-program, vägar och annat --
            som komplement till arbetsmarknadsstyrelsens insatser.
          </note>
          <note>
            Det skulle sätta fart på hjulen, så att arbetslösheten minskar
            framöver. Jag tycker att finansministern borde ta sig en särskild
            funderare över om inte den vägen vore värd att gå.
          </note>
          <note>
            I sammanhanget kan man tycka att oppositionen borde vara helt
            enig. Jag instämmer i flera av Allan
          </note>
          <note>
            Larssons förslag -- ja, i nästan allihop -- men jag blir förvirrad,
            liksom finansministern blev i den ekonomiska debatten. Hur är
            det med socialdemokraterna egentligen? Vill ni stoppa indragningen
            från kommunerna eller inte? Vad är det för linje som gäller?
          </note>
          <note>
            Det vore mycket intressant, Allan Larsson, att se om det finns
            en enig opposition i riksdagen, vilket det gör ute i landet, som
            absolut anser att de här pengarna skulle göra nytta för sysselsättningen
            framöver.
          </note>
          <note>
            Till sist: Det borde finnas möjligheter till en bred enighet
            om att stoppa arbetslösheten. Vi borde kunna komma överens om
            infrastruktursatsningar mycket snabbare och mycket effektivare
            än vad som sker i dag. ROT-program i vid omfattning borde det
            finnas allmän uppslutning kring, likaså om att inte dra in pengar
            från kommunerna, om att utbilda människor i industrin och öka
            deras kompetens i stället för att driva ut dem i arbetslöshet,
            och t.o.m. om regionala satsningar --
          </note>
          <note>
            jag tänker då på skattelättnader i den privata tjänstesektorn,
            t.ex. i fråga om turistmomsen.
          </note>
          <note type="speaker">
            Anf. 51 Finansminister ANNE WIBBLE (fp):
          </note>
          <note>
            Herr talman! Låt mig börja med att något kommentera det som Ian
            Wachtmeister sade. Om förslagen är bra, är det självklart att
            de skall genomföras. Jag kan nämna, bara som en liten upplysning,
            att vi diskuterar frågan om fastighetsskatten på kommersiella
            lokaler just därför att det är så oerhört centralt att bevara
            och säkra en stabilitet i betalningssystemen. Det är uppriktigt
            sagt bra mycket bättre att göra någonting på det området än att
            staten skall börja köpa fastigheter, som Allan Larsson tycks vara
            inne på.
          </note>
          <note>
            Allan Larsson nämnde att Sverige uppfyller konvergenskraven som
            EG har ställt upp. Ja, det är alldeles utmärkt. Jag var faktiskt
            så sent som i går i
          </note>
          <note>
            London och slog på trumman för att Sverige är ett oerhört bra
            land att investera i. Vi har väldigt goda framtidsutsikter.
          </note>
          <note>
            Om vi gjorde som Allan Larsson tycks förespråka nu, dvs. stimulerade
            till en betydande inhemsk expansion, befarar jag, med ledning
            av de samtal som jag förde i London, att de utländska investerarna
            skulle fly landet som attan. Det var precis det de gjorde under
            den socialdemokratiska regeringstiden.
          </note>
          <note>
            Allan Larsson var mycket inne på att vara konstruktiv, och jag
            vill gärna ta fasta på det. Om socialdemokraterna och Allan Larsson
            verkligen ville göra en konstruktiv insats, tycker jag att de
            borde fundera på en viktig fråga som inte har varit uppe här,
            nämligen hur parterna skall utforma ett lönesystem som fungerar
            i en låginflationsekonomi med fast växelkurs.
          </note>
          <note>
            I stället för löneökningar på 10 % och prisökning på
          </note>
          <note>
            10 % har vi helt andra utgångspunkter nu än under
          </note>
          <note>
            80-talet, säg prisökningar på 2 % och löneökningar som vid den
            låga inflationstakten ger ökade reallöner.
          </note>
          <note>
            Därför tycker jag att det är angeläget att parterna börjar fundera
            på hur de skall bryta upp ortodoxa tänkesätt och rutiner och sätta
            sig ned tillsammans eller var för sig och tänka igenom hur man
            skall lägga upp framtida förhandlingssystem. Det är nämligen angeläget
            från den utgångspunkten att parterna funderar över vad som kan
            behöva förändras för att säkerställa låginflationsförväntningar
            i fackförbund och arbetsgivarorganisationer.
          </note>
          <note>
            I stället för att enbart vända sig till ministrar med frågor
            om hur arbetslösheten skall klaras, undrar jag om inte de organisationsanknutna
            riksdagsledamöterna kunde passa på att göra en konstruktiv insats
            och ställa den typen av frågor till egna styrelser och parter
            på arbetsmarknaden.
          </note>
          <note>
            Jag vill gärna upprepa det uttalande av förre finansministern
            Kjell-Olof Feldt som jag återgav förut. Han har ju sagt att den
            politik som Allan
          </note>
          <note>
            Larsson förespråkar innebär att man bygger upp en position inför
            nästa val som gör att socialdemokratin i regeringställning skulle
            bli livsfarlig för landet. Kjell-Olof Feldt har nämligen förstått
            det som Allan Larsson inte tycks förstå, nämligen att om man syftar
            till att minska arbetslösheten kan man inte föra en ekonomiskpolitisk
            debatt utan att frågan om långsiktighet och förtroendet för den
            svenska ekonomin faktiskt är med i diskussionen.
          </note>
          <note>
            Allan Larsson har nu hållit anförande efter anförande och talat
            om behovet att göra någonting åt arbetslösheten. Men han talar
            aldrig om vikten av att hos svenska arbetsmarknadsparter och företag
            och hos utländska investerare skapa det förtroende som socialdemokratisk
            politik tyvärr har helt förstört. Att nu kortsiktigt göra fel
            saker kan skada sysselsättningen under hela 90-talet.
          </note>
          <note>
            Vi har från regeringens sida ständig uppmärksamhet på läget på
            arbetsmarknaden, och jag vill gärna upprepa att en aktiv arbetsmarknadspolitik
            som innefattar arbetslinjens fullföljande är en central del av
            den tillväxtfrämjande politik som nu förs.
          </note>
          <note>
            Jag kan nämna för dem som inte kommer ihåg det att i höstas,
            omedelbart efter regeringsskiftet, anslogs ungefär 4 miljarder
            kronor för dels tidigareläggning av statliga byggnadsinvesteringar,
            dels betydande insatser i AMS regi, bl.a. för utbildning.
          </note>
          <note>
            I december anslogs ytterligare medel till arbetsmarknadsstyrelsen.
            Man behöver inte slå på trumman varje gång man gör saker och ting,
            utan det viktiga är ju att åtgärderna sätts in.
          </note>
          <note>
            I januari tidigarelades infrastrukturinvesteringar för ungeför
            4 miljarder och för något mindre än en månad sedan ytterligare
            infrastrukturinvesteringar för 4 miljarder kronor.
          </note>
          <note>
            Den inriktningen, att anpassa åtgärdernas förläggning i tiden,
            kommer vi att fullfölja just därför att vi har den mycket höga
            ambitionen att inte i onödan utsätta enskilda människor för att
            betala ett alltför högt pris för en tidigare, misslyckad politik.
            Men det måste vara åtgärder,
          </note>
          <note>
            Allan Larsson, som passar in i en långsiktigt förtroendeskapande
            politik.
          </note>
          <note>
            Om Sverige övergav långinflationslinjen och gav sig in på en
            expansiv politik, ungefär som fransmännen gjorde i socialistisk
            regi under ett år, skulle vi medvetet förstöra utsikterna till
            en god ekonomisk utveckling och en god sysselsättningsutveckling
            för resten av 90-talet. Detta tänker jag icke medverka till.
          </note>
          <note type="speaker">
            Anf. 52 ALLAN LARSSON (s):
          </note>
          <note>
            Herr talman! Vi skall inte överge någon låginflationspolitik.
            Vi är mycket bestämda. Den nedväxling vi åstadkom förra året från
            en hög inflation till en prisstabilitet på bästa europeiska nivå
            skall fullföljas. Det är inte Anne Wibbles politik som har åstadkommit
            att vi nu har den lägsta inflationen i Europa. Det gjorde vi,
            och det tänker vi fullfölja när vi igen får möjlighet att driva
            vår politik.
          </note>
          <note>
            Det är viktigt att skapa ett internationellt förtroende. Det
            kunde vi se under förra året. Vi kunde få ner räntan och åstadkomma
            ett kraftigt valutainflöde. Det var ett uttryck för att omvärlden
            hade förtroende för den ekonomiska politik som fanns i vår budget
            och vår kompletteringsproposition. ECU-anslutningen kunde genomföras
            på ett sätt som fungerade perfekt, vilket ytterligare pressade
            ner räntorna.
          </note>
          <note>
            Det som sedan hände efter valet var att ni förstörde mycket av
            detta. Det var ert sätt att hantera den parlamentariska situationen
            och ert sätt att förneka det faktum att Sverige uppfyllde EG:s
            stabiliseringsnormer som skapade osäkerhet och som gjorde att
            man utomlands trodde att ni höll på med samma operationer som
            man gjorde i Finland.
          </note>
          <note>
            Det var ni som skapade osäkerheten i omvärlden.
          </note>
          <note>
            Ni kostade svenska folket ett valutautflöde och en räntechock.
          </note>
          <note>
            Jag har läst Kjell-Olof Feldts artikel och intervju med stort
            intresse. Jag kan instämma i väldigt mycket av vad han sade. Det
            skall inte drivas en politik som präglas av lättsinne. Jag kan
            försäkra
          </note>
          <note>
            Anne Wibble att de jag diskuterat med i min riksdagsgrupp inte
            uppfattar mig som särskilt lättsinnig, tvärtom. Jag fortsätter
            den kärva linje jag hade som finansminister, och det tänker jag
            också göra framöver.
          </note>
          <note>
            Kjell-Olof Feldt pekar på två saker. Det första är:
          </note>
          <note>
            Inga överbud. Titta då på vårt budgetalternativ.
          </note>
          <note>
            Det finns en enda post där vi föreslår en permanent utgiftsökning,
            en enda post. Den är på 50 milj.kr., och det gäller bekämpning
            av ekonomisk brottslighet. Jag tycker det är väl använda pengar.
          </note>
          <note>
            På några andra områden har vi inte föreslagit några lättsinniga
            utgiftsökningar. Så är det, och där har
          </note>
          <note>
            Kjell-Olof Feldt och jag samma uppfattning.
          </note>
          <note>
            Dessutom pekar han på en annan sak. Det finns en risk med den
            blockpolitik som nu bedrivs. Men det är därför att Folkpartiet
            har fångats in av
          </note>
          <note>
            Moderaterna och att socialliberalism har blivit nyliberalism
            som det blivit blockpolitik. Det får ni ta på ert eget samvete.
          </note>
          <note>
            Jag tycker att vi skall fortsätta att citera Kjell-Olof
          </note>
          <note>
            Feldt. Jag vill citera ur hans artikel i Dagens
          </note>
          <note>
            Nyheter för en tid sedan: ''Den största olyckan vore om västvärldens
            regeringar, inkl. den svenska, verkligen trodde att strukturreformer
            av 80-talstyp är lösningen på världens ekonomiska svårigheter.
          </note>
          <note>
            De är som sagt i mångt och mycket förträffliga --
          </note>
          <note>
            men de är ingen motor för tillväxt.''
          </note>
          <note>
            Betänk detta Kjell-Olof Feldts uttalande.
          </note>
          <note>
            Efterfrågan i ekonomin är ganska avgörande för om det skall bli
            någon produktion. Om inte efterfrågan finns har inte heller alla
            de hundratusentals små och medelstora företagen i hela landet
            någon möjlighet att avsätta sina varor och tjänster.
          </note>
          <note>
            Det som är problemet med regeringens ekonomiska politik är inte
            att man vill satsa på insatser i arbetsmarknadspolitiken. Det
            är bra att det görs. Men det räcker inte när man samtidigt på
            en rad andra områden ser till att försämra avsättningsmöjligheterna,
            pressa ner aktiviteten och därmed sysselsättningen.
          </note>
          <note>
            Nu har ni själv med de tre prognoser ni har lagt fram sedan ni
            tillträdde för ett halvår sedan visat effekterna av detta. I oktober
            lade ni fram en prognos som byggde på att ni då inte redovisade
            effekterna av er politik. I januari hade ni för första gången
            räknat in effekterna, och nu har långtidsutredningen gjort det
            en gång till. Där står det svart på vitt att med den politik som
            den här regeringen för blir arbetslösheten 33 % större än vad
            ni räknade med i höstas. Det är 60 000 fler beroende på de åtgärder
            ni har vidtagit eller avstått från att vidta. Det är svart på
            vitt innebörden i den politiken, och det är mot den som vi är
            oerhört kritiska.
          </note>
          <note>
            Det är därför vi vädjar till ledamöterna i framför allt de utskott
            som har ett ansvar för sysselsättningsfrågorna. Låt oss komma
            över prestigen, partitaktiken, blockpolitiken och få i gång en
            ordentlig diskussion här i riksdagen om det vi borde få ett underlag
            om från regeringen men som inte kommer, nämligen hur den ekonomiska
            politiken utformas så att vi undviker den väldiga ökning av arbetslösheten
            som ligger i regeringens egna prognoser.
          </note>
          <note>
            Låt oss göra detta, och kalla in de bästa ekonomerna i landet
            att medverka i ett sådant arbete, så kan vi kanske här i riksdagen
            komma ifrån den blockpolitik som just Kjell-Olof Feldt varnade
            för och jag också tror är väldigt allvarlig för tillståndet i
            landet. Låt oss göra detta här i riksdagen när nu inte Anne Wibble
            är beredd att medverka.
          </note>
          <note>
            (Applåder)
          </note>
          <note type="speaker">
            Anf. 53 IAN WACHTMEISTER (nyd):
          </note>
          <note>
            Herr talman! Jag har tre minuter på mig. Det gäller att visa
            drag under galoscherna.
          </note>
          <note>
            Vi ser framåt säger alla och citerar sedan en gammal finansminister.
            Det var ett bra sätt att se framåt. Sedan ett hjärtligt tack till
            fru Wibble. Det var första gången hon har svarat på några frågor
            från mig, och den här gången gällde det fastighetsskatten för
            kommunala fastigheter. Det blir mycket spännande att se fortsättningen.
          </note>
          <note>
            Det är hårda tider, tider som kräver något av oss alla. Det gäller
            att släppa prestigen, där håller jag med Allan Larsson. Sedan
            vill jag påpeka att det går att låna till investeringar. Det är
            märkligt att detta skall behöva påpekas. Men man kan låna till
            investeringar, kära svenska folk. Däremot kan man inte låna till
            konsumtion. Därför kan man också sälja statliga företag och få
            in pengar och investera dem i infrastrukturen. Det går väldigt
            bra.
          </note>
          <note>
            Sedan bör man ge företagen chansen så att de kommer loss. I Grönköpings
            veckoblad stod det förr i tiden: Giv fisken luft. Det behöver
            man säga i Sverige också för företagen. Ge dem rätt signaler,
            sedan klarar de sig.
          </note>
          <note>
            Det går att effektivisera i företag, det vet vi, men det går
            också väldigt bra att effektivisera i landsting och kommuner.
            Landsting kan man t.o,m. lägga ner, till att börja med. Kommunerna
            är i allmänhet den största arbetsgivaren i varenda kommun. Ni
            kan ju tänka er vad det går att göra där utan att minska på servicen.
          </note>
          <note>
            Konkurrensen måste vara fri. Det hoppas jag att alla människor
            vid det här laget förstår. Gör ni inte det? Allright. Om vi nu
            vidgar vyerna ett ögonblick och säger: Bygg då utomlands, ge mellanskillnaden
            som u-hjälp. Tänk om vi kunde göra Baltikums sak till vår! Tänk
            om vi kunde adoptera Estland i våra hjärtan, eller åtminstone
            i vår hjärna till att börja med, och vidga vår horisont och se
            vad vi kan göra där borta. Då kanske vi skulle hitta lösningar
            istället för att bara hitta problem.
          </note>
          <note>
            Tänk om man ens kunde våga föreslå en sådan sak som taxfree till
            Gotland här inne i kammaren utan att alla nykterister svimmar.
            Då skulle man få i gång en massa saker. Det är ett gott förslag
            som kostar noll kronor. Då får man i gång en stor verksamhet med
            turism, näringsliv och alltihop där. Tänk på att det finns 230
            000 anställda i turistnäringen! Det finns fantastiska möjligheter.
            Men sådant här dödas av en sorts nykterhetsmaffia! Det sitter
            allmänhet här inne i kammaren när det gäller att trycka på knapparna
            -- de kanske är ute i restaurangen just nu. Sådana här saker måste
            man släppa. Man måste släppa taget.
          </note>
          <note>
            Det kan inte vara sant att denna kammare varken vill eller vågar.
            Så är det väl inte, eller hur? Politiker tycks inte vara till
            för att göra någonting. Det är en uppfattning man har runt om
            i landet, och det är en uppfattning som även jag har fått. De
            kan inte ens få någonting gjort. Nu måste vi visa att vi kan det.
          </note>
          <note>
            Kan inte ni vara vänliga att se till att jag har fel i min misstanke
            om vad riksdag och regering duger till?, snälla herr talman.
          </note>
          <note>
            (Applåder )
          </note>
          <note type="speaker">
            Anf. 54 LARS-OVE HAGBERG (v):
          </note>
          <note>
            Herr talman! Att stoppa arbetslösheten är ett så allvarligt problem
            att jag inte tror att lägre spritpriser till Gotland löser det
            hela.
          </note>
          <note>
            Finansministern svarar däremot inte på en av de viktiga frågorna
            om att stoppa arbetslösheten. Hur går det med kommunerna? Vill
            ni ta några allvarliga tag där? Skall ni dra in de här pengarna?
          </note>
          <note>
            Vill ni använda dem för att se till att arbetslösheten inte ökar?
            Svara, finansministern! Det är oerhört viktigt. Jag tycker även
            att Allan Larsson skall svara. Vad vill Socialdemokraterna med
            de här pengarna egentligen? Ute i kommunerna säger varenda socialdemokrat
            att dem skall vi använda för att minska arbetslösheten. Att vara
            luddiga på den här punkten stärker inte förtroendet för socialdemokratins
            program i övrigt. Bestäm er ganska snart! Allan Larsson har tre
            minuter kvar för att svara på den frågan.
          </note>
          <note>
            Sedan tog finansministern återigen upp detta med lönerna. Jag
            trodde det var ett olycksfall i arbetet sist när regeringen krävde
            lägre OB-ersättningar och ville gå in i avtalen. Men det är tydligen
            inte så.
          </note>
          <note>
            Finansdepartementet skall tydligen styra totalt här.
          </note>
          <note>
            Är man så dumdristig i ett civiliserat samhälle att man vill
            förbjuda försäkringar och genomföra social nedrustning, dålig
            fördelningspolitik och skattesänkningar för de rika, ökar man
            ju på inflationsbrasan. Då reser de arbetande och löntagarna berättigade
            krav på lönekompensation.
          </note>
          <note>
            Det måste vara en ganska dumdristig politik som finansdepartementet
            för i detta hänseende.
          </note>
          <note>
            Sedan gäller det frågan om kort och lång sikt.
          </note>
          <note>
            Regeringen vill inte diskutera några kortsiktiga åtgärder, eftersom
            de hela tiden strider mot de långsiktiga åtgärderna. Det betyder
            att man offrar dem som är arbetslösa och dem som kommer att bli
            det. Man vägrar att vidta åtgärder som är effektiva.
          </note>
          <note>
            Jag uppfattar det så att de långsiktiga åtgärderna kräver arbetslöshet.
          </note>
          <note>
            Då ställer jag återigen frågan till finansdepartementet: Finns
            det någon som har lyckats föra den politik som regeringen nu för
            utan att ha en stor och omfattande arbetslöshet? Detta att vi
            får en rest av permanent arbetslösa och utslagna är allvarligt.
            Regeringen vill inte lyssna på det här. Därför tycker vi i Vänsterpartiet
            att det är oerhört angeläget att vi kommer överens om att satsa
            på all den infrastruktur som går, på ROT-
          </note>
          <note>
            program och på att inte dra in pengar från kommunerna och använda
            dem till sysselsättning.
          </note>
          <note>
            Vi bör utbilda i industrin i stället för att avskeda, och vi
            bör göra regionala satsningar. Det gäller inte sänkta spritpriser,
            men satsningar på turism i övrigt. Det kan ge regionala fördelar.
          </note>
          <note type="speaker">
            Anf. 55 Finansminister ANNE WIBBLE (fp):
          </note>
          <note>
            Herr talman! Ian Wachtmeister tror tydligen att man främjar tillväxten
            genom att öka alkoholkonsumtionen. Jag tror inte det. Just det
            förslaget var sällsynt dåligt.
          </note>
          <note>
            Jag ställde en fråga till Allan Larsson om han inte i ambitionen
            att göra en konstruktiv insats, skulle vilja uppmana de ledamöter,
            i t.ex den socialdemokratiska riksdagsgruppen, som har en mycket
            nära facklig anknytning, att fundera över hur parterna skall lägga
            upp löneförhandlingar och arbetet i det sammanhanget för att det
            skall bli några höjda reallöner även vid en mycket låg inflation.
            Det är ett oerhört centralt och konstruktivt förslag. Det skulle
            vara intressant att höra om Allan Larsson delar denna uppfattning.
          </note>
          <note>
            Lars-Ove Hagberg sade av något konstigt skäl att regeringen inte
            vidtar några kortsiktiga åtgärder.
          </note>
          <note>
            Han kan rimligen inte ha lyssnat på vad jag sade.
          </note>
          <note>
            Det måste ha varit en färdigskriven lapp.
          </note>
          <note>
            Regeringen sätter in en betydande mängd kortsiktiga åtgärder.
            Vi tidigarelägger dessutom långsiktigt riktiga åtgärder just för
            att undvika att ungdomar aldrig kommer in på arbetsmarknaden och
            för att undvika att invandrare eller handikappade slås ut för
            att aldrig komma tillbaka till arbetsmarknaden. Vi gör detta för
            att undvika att människor fastnar i en arbetslöshetsfälla med
            permanent hög arbetslöshet. Det var mig en glädje att få upprepa
            detta.
          </note>
          <note>
            Allan Larsson sitter i fullmäktige i riksbanken. Jag föreslår
            att han tar upp en diskussion med de andra ledamöterna i denna
            krets om vad som skapade valuta- och ränteproblemen i höstas.
            Eller också kan han tänka tillbaka på vad som skapade räntechocker
            under den tid som han själv satt som finansminister. Ett av de
            viktigaste skälen, bortsett från den finska smittan, var att svenska
            och utländska bedömare av svensk ekonomi ännu inte har fullt förtroende
            för att Sverige klarar de påfrestningar som hårdvalutapolitik
            och låginflationspolitik innebär.
          </note>
          <note>
            Genom sina förord för en mer expansiv politik ger
          </note>
          <note>
            Allan Larsson näring åt det bristande förtroende som hans egen
            politik tidigare har skapat. Det är oerhört beklagligt. Eftersom
            Allan Larsson talade mycket om att bryta blockpolitik -- jag tycker
            att det vore alldeles utmärkt -- skulle en viktig första insats
            vara att ansluta sig till den politik som medverkar till att skapa
            förtroende för den svenska ekonomin. Detta är det enda sätt på
            vilket vi kan få ner den svenska räntenivån.
          </note>
          <note>
            Om Allan Larsson vill medverka till en sådan politik kan vi återföra
            den svenska räntenivån till en mer rimlig nivå. Då får vi bort
            en mängd åtstramningseffekter på kreditmarknaden. Vi underlättar
            för mindre och medelstora företag att låna pengar för investeringar,
            expansion och nya jobb i näringslivet. Det vore en verkligt konstruktiv
            insats från Socialdemokraterna.
          </note>
          <note>
            Allan Larsson hävdade också att långtidsutredningen sagt olika
            ting. Det föranleder mig att konstatera att det kanske vore bra
            med en liten repetition av vad som står i långtidsutredningen.
            Där framkommer nämligen mycket tydligt att det finns anledning
            att tro att en viss reduktion av byggsektorn och en viss återhållsamhet
            i den kommunala sektorn är nödvändig på lång sikt för att ekonomin
            skall kunna växa bra. Då är det konstigt att Allan Larsson hävdar
            att vi ytterligare skall subventionera just de delarna av ekonomin.
            Det skulle strida mot den långsiktiga utvecklingen.
          </note>
          <note>
            Därför vill jag gärna nu veta svaret på en fråga som jag ställt
            förut, och som Lars-Ove Hagberg också tog upp, nämligen vad Socialdemokraterna
            tänker göra med de miljoner som regeringen avser att dra in från
            kommuner och landsting. Det framgår på ett par ställen att de
            skall dras in. Ni har inte räknat det som någon belastning i budgetpolitiken.
            På ett annat ställe sägs att de skall användas för vård och omsorg.
            På ett tredje ställe sägs att de skall användas för byggnadsinvesteringar
            i kommunerna. Man kan faktiskt inte använda samma pengar tre gånger.
            Det skulle vara intressant att veta vilket av dessa förslag som
            Allan
          </note>
          <note>
            Larsson i praktiken vill föra fram.
          </note>
          <note>
            Låt mig återkomma till den fråga som jag ställde i mitt första
            anförande. Det gäller ett oerhört konstruktivt och offensivt förslag
            som regeringen fört fram just för att undvika att ungdomar fastnar
            i ett läge där de aldrig kommer in på arbetsmarknaden. Vi föreslår
            att man inför något som vi kallar ungdomspraktik. Det skulle ge
            tiotusentals ungdomar meningsfull sysselsättning nu. Det är oerhört
            viktigt. Det förslaget säger
          </note>
          <note>
            Socialdemokraterna nej till. Det tycker jag nästan är skandalöst.
            Här finns en omedelbar möjlighet att göra en insats i blocköverskridande
            termer, Allan
          </note>
          <note>
            Larsson. Socialdemokraterna skulle kunna ändra sig på den här
            punkten och tycka att det är bra med ungdomspraktik för arbetslösa
            ungdomar.
          </note>
          <note type="speaker">
            Anf. 56 ALLAN LARSSON (s):
          </note>
          <note>
            Herr talman! Anne Wibble bad mig uppmana dem som är fackligt
            verksamma att diskutera lönepolitiken. Jag behöver inte göra det.
            Det gör man på den fackliga sidan utan pekpinnar från mig.
          </note>
          <note>
            Det skulle vara intressant om Anne Wibble kunde uttrycka någon
            enda liten synpunkt om det förhållandet att man i de stora företagen,
            oavsett hur lönsamheten ser ut, fortsätter med en hög utdelning,
            och t.o.m. höjer den. Hur skall man kunna bedriva en sansad lönepolitik
            under sådana omständigheter? Om Anne Wibble lovar att engagera
            sig i den debatten, skall jag nog kunna ha någon mening om vad
            som skall komma efter det stabiliseringsavtal som jag engagerade
            mig för under förra året.
          </note>
          <note>
            Låt mig sedan svara på frågan om kommunerna.
          </note>
          <note>
            Det finns inget förslag i budgetpropositionen om detta. Vi har
            inte fått något underlag för att ta ställning, utan regeringen
            har hänvisat till att man skall komma tillbaka i kompletteringspropositionen.
            Då skall vi också ta ställning och redovisa vår uppfattning. Vi
            är tveksamma om det verkligen finns ett finansiellt överskott
            på 15 miljarder som regeringen har sagt.
          </note>
          <note>
            Kommunförbundet säger att det finns högst en miljard. Är det
            så, finns det ingenting att dra in.
          </note>
          <note>
            Om det nu finns ett finansiellt överskott är det i alla fall
            mycket ojämnt fördelat i landet. Vi har sagt att där det finns,
            kanske man kan använda det för att i första hand finansiera underhåll
            och reparationer.
          </note>
          <note>
            Vi har fört en diskussion utifrån det faktum att frågan finns
            aktualiserad, men det finns inga förslag från regeringen. Det
            är svaret både till Wibble och
          </note>
          <note>
            Hagberg. Kom tillbaka och visa hur stort detta är!
          </note>
          <note>
            Då skall vi ta ställning till detta i samband med budgetpropositionen.
          </note>
          <note>
            Anne Wibble målar in sig i ett allvarligt hörn. Vid varje förslag
            som kommer från oppositionen, oavsett från vilket håll det är,
            står hon upp och säger att detta kan man inte göra för det är
            stimulans till ekonomin och ökad efterfrågan internt. Då blir
            det valutautflöden och räntechocker. Anne Wibble binder sig till
            händer och fötter genom den typen av uttalanden. Det går visst
            att stimulera Sveriges ekonomi. Vi gjorde det förra året när vi
            satte i gång investeringsfonderna som släpptes fria, när vi fördubblade
            arbetsmarknadsutbildningen och när vi satte i gång ett program
            på 17 miljarder i infrastruktursatsningar -- det som Mats Odell
            går omkring och fjädrar sig i för närvarande. Det gick bra att
            stimulera svensk ekonomi. Samtidigt kunde vi sänka både inflationen
            och räntorna. Den politiken håller att fortsätta med. Vad som
            fordras är litet handlingskraft från regeringen. Anne
          </note>
          <note>
            Wibble står med armarna i kors. Det är det stora ödet för Sverige
            och för de arbetslösa att finansministern saknar känsla för arbetslösheten.
          </note>
          <note>
            Förste vice talmannen anmälde att Ian
          </note>
          <note>
            Wachtmeister anhållit att till protokollet få antecknat att han
            inte ägde rätt till ytterligare inlägg.
          </note>
          <note type="speaker">
            Anf. 57 Finansminister ANNE WIBBLE (fp):
          </note>
          <note>
            Herr talman! Jag kan inte underlåta att ta upp det som Allan
            Larsson nämnde om utdelningar och be honom att ta del av tidigare
            uttalanden av t.ex. Erik
          </note>
          <note>
            Åsbrink om att utdelningar är oerhört centrala för att långsiktigt
            få fram mer riskkapital till mindre och medelstora förtag. Det
            är märkvärdigt att
          </note>
          <note>
            Socialdemokraterna skall ändra uppfattning på varenda punkt bara
            för att man nu sitter i oppositionsställning i stället för i regeringsställning.
          </note>
          <note>
            Allan Larsson säger också att det visst går att stimulera svensk
            ekonomi och hänvisar till förra året, 1991. Det var ett sällsynt
            dåligt exempel.
          </note>
          <note>
            Förra året, 1991, försämrades de offentliga finanserna i Sverige
            med över 70 miljarder kronor.
          </note>
          <note>
            Om det är den politiken Allan Larsson tycker att vi skall fullfölja
            är jag inte bara litet bekymrad. Då skulle läget bli kritiskt.
            Det är till skada för svensk ekonomis möjligheter att växa framöver
            när
          </note>
          <note>
            Socialdemokratiska partiet för fram denna uppfattning. Det förstör
            och undergräver våra möjligheter att få ett ökat förtroende för
            den svenska låginflationspolitiken, få ner ränteutvecklingen och
            därmed göra det lättare för företag i Sverige och utomlands att
            investera här och få fram nya jobb.
          </note>
          <note>
            Det finns nämligen två uppgifter som i dag är helt centrala.
          </note>
          <note>
            Den första uppgiften är att säkra den låga inflationstakten,
            att få förtroende för denna kamp och därmed få ned räntan. Det
            är den enda vägen,
          </note>
          <note>
            Allan Larsson, för att säkra sysselsättning och välfärd framöver,
            och detta var precis vad ni socialdemokrater sade för mindre än
            ett år sedan.
          </note>
          <note>
            Det är inget märkvärdigt. I den uppgiften ingår att sanera statsfinanserna.
            Även det överensstämmer med det som ni förut sade.
          </note>
          <note>
            Den andra uppgiften -- och den är en lika viktig och med regeringens
            övergripande strategi intimt sammanhängande del -- är att se till
            att det pris som enskilda människor måste betala för den tredje
            vägens, den socialdemokratiska politikens, misslyckande inte blir
            för högt. Vi kan aldrig acceptera att hela generationer av ungdomar
            riskerar att fastna i en arbetslöshetsfälla och att aldrig komma
            in på arbetsmarknaden, inte heller att något liknande skulle hända
            människor som inte längre är i ungdomsåldern. Därför driver vi
            en mycket aktiv arbetsmarknadspolitik.
          </note>
          <note>
            Socialdemokraterna envisas i stället med att säga nej till det
            offensiva greppet med ungdomspraktik.
          </note>
          <note>
            Det är en gåta hur detta det enda konkreta förslaget i sammanhanget
            skulle motverka en minskning av arbetslösheten hos ungdomar. Jag
            kan bara beklaga att Allan Larsson inte tycks ta fasta på sina
            egna uttalanden om en konstruktiv oppositionspolitik.
          </note>
          <note>
            Förste vice talmannen anmälde att Allan Larsson anhållit att
            till protokollet få antecknat att han inte ägde rätt till ytterligare
            inlägg.
          </note>
          <note>
            Överläggningen var härmed avslutad.
          </note>
          <note>
            8 § Svar på frågorna 1991/92:481 och 513 om vägverkets och TSV:s
            styrelser
          </note>
          <note>
            Anf. 58 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Lennart Fremling har frågat mig vad regeringen avser
            att göra för att samhällets berättigade intressen skall kunna
            göra sig gällande inom det område som trafiksäkerhetsverket (TSV)
          </note>
          <note>
            har att sköta. Per-Ola Eriksson har frågat mig när jag avser
            att komplettera vägverkets styrelse med ledamöter som har miljö-
            och regionalpolitisk kompetens. Jag väljer att besvara frågorna
            i ett sammanhang.
          </note>
          <note>
            Bakgrunden till frågorna är att regeringen nyligen utsett nya
            styrelser för TSV och vägverket.
          </note>
          <note>
            Lennart Fremling anser att intressenter för lastbilstrafiken
            är överrepresenterade i styrelsen för TSV och att allmänna säkerhets-
            och miljöintressen kan komma i konflikt med transportbranschens
            ekonomiska intressen.
          </note>
          <note>
            Per-Ola Eriksson menar att vägverkets styrelse uteslutande innehåller
            företrädare för näringslivet och att miljö- och regionalpolitiska
            hänsyn därför skulle kunna bli åsidosatta.
          </note>
          <note>
            För att möta 90-talets krav på en bättre infrastruktur har vägverkets
            organisation ändrats fr.o.m. den 1 januari 1992. Den nya organisationen
            innebär bl.a. en indelning av verket i en väghållningsenhet som
            svarar för de egentliga myndighetsuppgifterna och en produktionsenhet
            som i möjligaste mån skall verka på marknadens villkor.
          </note>
          <note>
            Mot den bakgrunden anser jag det viktigt med bl.a.
          </note>
          <note>
            näringslivskompetens i vägverkets styrelse.
          </note>
          <note>
            Därutöver finns också ledamöter med erfarenhet av kommunal verksamhet
            och med juridisk kompetens.
          </note>
          <note>
            Regeringen kommer under försommaren att i en proposition ta upp
            förslag till riktlinjer för och organisation av det framtida trafiksäkerhetsarbetet.
            Avsikten är att föreslå att
          </note>
          <note>
            TSV och vägverket slås samman. Syftet med detta är att effektivisera
            trafiksäkerhetsarbetet, vilket jag tror underlättas om väghållaren
            även får ansvaret för trafiksäkerheten. Detta är bakgrunden till
            att de båda verken nu har fått styrelser med i huvudsak samma
            ledamöter. I samband med att denna proposition föreläggs riksdagen
            har jag föreslagit regeringen en utökning av antalet ledamöter
            i
          </note>
          <note>
            TSV:s och vägverkets styrelser. Detta kräver ändringar i de båda
            verkens instruktioner, vilket är anledningen till att flera ledamöter
            inte utsågs direkt. Vid utökningen av styrelserna avser jag att
            särskilt beakta trafiksäkerhets-, miljö- och regionalpolitiska
            intressen.
          </note>
          <note type="speaker">
            Anf. 59 LENNART FREMLING (fp):
          </note>
          <note>
            Herr talman! Jag kan av svaret uppfatta att kommunikationsministern
            har insett att TSV:s styrelse fick en övervikt för lastbilstrafiksintressen.
          </note>
          <note>
            Ändå utsågs denna ensidigt sammansatta styrelse att arbeta under
            tio månader, dvs. från den 1 mars till årets slut.
          </note>
          <note>
            Av svaret uppfattar jag vidare att man har fäst så ringa avseende
            vid trafiksäkerhetsfrågorna att trafiksäkerhetsverket fick vägverkets
            styrelse så att säga av bara farten. Detta inger naturligtvis
            en farhåga om att trafiksäkerhetsfrågorna i framtiden skulle få
            ännu mindre möjlighet att göra sig gällande, om TSV inlemmas i
            vägverket.
          </note>
          <note>
            För övrigt skulle nog inte heller vägverket ha mått illa av att
            få en allsidigare styrelse. Det är ju inte bara lastbilar som
            skall använda vägarna.
          </note>
          <note>
            Varför utsågs inte en bättre balanserad styrelse att arbeta redan
            fr.o.m. den 1 mars?
          </note>
          <note>
            Kompletteringarna kunde ju ha avsett lastbilsintressenter, om
            man hade velat ha sådana med i en slutlig styrelse.
          </note>
          <note>
            Jag måste tyvärr konstatera att styrelsen även efter den förutskickade
            kompletteringen kommer att ha en klar obalans till den tunga trafikens
            förmån. Sex personer har utsetts externt, varav fyra har starka
            intressen i tung trafik, nämligen representanter för
          </note>
          <note>
            Åkeriförbundet, Bilspedition, Stora och -- en f.d.
          </note>
          <note>
            representant -- Saab-Scania. Det ger faktiskt inte en rimlig
            bild av samhällsintresset i det arbete som bedrivs av trafiksäkerhetsverket
            för att förbättra trafiksäkerhet och miljö.
          </note>
          <note>
            Tänker kommunikationsministern agera för att skapa en bättre
            balans i TSV:s styrelse under innevarande år?
          </note>
          <note type="speaker">
            Anf. 60 ELVING ANDERSSON (c):
          </note>
          <note>
            Herr talman! Jag tackar kommunikationsministern för svaret på
            Per-Ola Erikssons fråga. Det handlar här om mycket viktiga frågor
            för vägväsendet och dess utformning. Det är centralt för många
            delar av vårt samhälle. Inte minst ur regionalpolitisk synvinkel
            vet vi att tillgången till framför allt bra vägar är fundamental
            för en positiv utveckling i många bygder och regioner.
          </note>
          <note>
            Också ur miljösynpunkt är vägtrafiken central.
          </note>
          <note>
            Vägtrafiken är den största enskilda luftföroreningskällan i landet,
            och det är en utveckling som vi väl är överens om att man måste
            minska. Därför är det naturligtvis viktigt att centrala organ
            som vägverket och det nya trafiksäkerhetsverket har kompetens
            på dessa olika områden.
          </note>
          <note>
            Jag håller med kommunikationsministern om att det är viktigt
            med näringslivskompetens i detta sammanhang, men jag saknar liksom
            Per-Ola
          </note>
          <note>
            Eriksson representation av vissa andra kompetenser. Det är beklagligt
            att önskemålen om kompetens när det gäller miljöpolitik och regionalpolitik
            inte kunde tillgodoses redan när styrelsen denna gång omstrukturerades,
            utan att det skall anstå ytterligare.
          </note>
          <note>
            Jag vill också ställa en kompletterande fråga. Det framgår av
            svaret att det senare skall bli en utökning av styrelsen och att
            kommunikationsministern då skall försöka att tillgodose dessa
            områden. Enligt en tidningsuppgift förbereder kommunikationsministern
            insättande av ytterligare två styrelseledamöter i vägverkets styrelse.
            Jag vill fråga dels om det antalet ledamöter stämmer, dels om
            kommunikationsministern i så fall tror att det är tillräckligt
            med ytterligare två ledamöter för att bredda kompetensen när det
            gäller trafiksäkerhet, miljö och regionalpolitik.
          </note>
          <note>
            Anf. 61 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Jag tror att vi skall titta litet grand på vilka
            personer det är som sitter i dessa styrelser. Jag har en känsla
            av att de ärade ledamöterna något ringaktar den allsidiga kompetens
            som faktiskt redan finns där.
          </note>
          <note>
            Den tidigare VD:n i Saab-Scania Georg Karnsund är styrelsens
            ordförande. Övriga ledamöter: Anitha
          </note>
          <note>
            Bondestam, f.d. kommunikationsminister, lagman i kammarrätten
            i Stockholm, Lennart Hagelin, vice
          </note>
          <note>
            VD i Stora, Nina Jarlbäck, kommunalråd i
          </note>
          <note>
            Eskilstuna, Jan Johannisson, VD i Svenska
          </note>
          <note>
            Åkeriförbundet, och Martin Lundberg, koncernchef i Bilspedition
            AB. Dessutom ingår generaldirektörerna Lars Eggertz och Per-Anders
          </note>
          <note>
            Örtendahl i styrelserna.
          </note>
          <note>
            Man kan naturligtvis ha olika synpunkter på sådana här frågor.
          </note>
          <note>
            Dessa ledamöter representerar i stor utsträckning kunderna, användarna
            av vägarna. De representerar ett brett kunnande, även på miljöområdet,
            vill jag understryka. Det finns också ett regionalpolitiskt inslag
            i denna styrelse.
          </note>
          <note>
            Jag konstaterade redan när vi fattade detta beslut att vi skall
            komplettera med ytterligare två ledamöter. Det anmälde jag också
            för regeringen.
          </note>
          <note>
            Att det inte skedde då beror på den begränsning som i dag finns
            i instruktionen för dessa verk.
          </note>
          <note>
            Lennart Fremling frågar om detta skall ske under året. Svaret
            är ja. Det skall ske i samband med att propositionen läggs fram,
            alltså under detta halvår.
          </note>
          <note>
            Det är inte fråga om tio månader framåt, utan om ett par tre
            månader.
          </note>
          <note type="speaker">
            Anf. 62 LENNART FREMLING (s):
          </note>
          <note>
            Herr talman! Jag tvivlar inte på den kompetens dessa personer
            har. Men det borde ha gått att finna ledamöter med erfarenhet
            och kompetens inom något eller några av områdena oskyddade trafikanter,
            kollektivtrafik, handikappade, barn och äldre, trafikövervakning,
            sjukvård och folkhälsa samt -- sist men inte minst -- miljöfrågor.
          </note>
          <note>
            Det finns en intressekonflikt när man representerar en organisation
            och sitter med i en styrelse. Det finns faktiskt en klar skillnad
            mellan det företagsekonomiska intresset hos en åkare och samhällsintresset
            för ökad trafiksäkerhet. När exempelvis TSV:s styrelse skall besluta
            om regler för krav på fordonsbromsar på lastbilar har samhället
            större intresse än branschen av att hårdare krav ställs. Olyckskostnaderna
            delas av alla, men dyrare bromsar betalas av lastbilsägaren.
          </note>
          <note type="speaker">
            Anf. 63 ELVING ANDERSSON (c):
          </note>
          <note>
            Herr talman! Jag känner till ledamöterna i styrelsen. Det är
            folk som är kompetent och duktigt på många områden. Jag har inte
            på något vis ringaktat deras förmåga att delta i detta arbete.
          </note>
          <note>
            Men även kommunikationsministern måste dela uppfattningen att
            just kompetensen inom miljöområdet och regionalpolitik behöver
            förstärkas ytterligare i styrelsen, eftersom kommunikationsministern
            ämnar föreslå detta. Jag konstaterade i mitt förra inlägg att
            det var beklagligt att inte denna tyngd i styrelsen kunde åstadkommas
            redan på detta stadium.
          </note>
          <note>
            Jag vill upprepa min fråga: Hur många ytterligare ledamöter ämnar
            man komplettera styrelsen med?
          </note>
          <note>
            Anf. 64 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Vi var eniga i regeringen om att utöka med ytterligare
            två ledamöter. Det är faktiskt regeringen som har beslutat om
            denna styrelse.
          </note>
          <note type="speaker">
            Anf. 65 LENNART FREMLING (fp):
          </note>
          <note>
            Herr talman! Jag skulle vilja fråga när det är tänkt att den
            nya styrelsen skall tillträda.
          </note>
          <note>
            Kommunikationsministern sade här att det inte blir fråga om tio
            månader utan om en kortare tid, därför att något kommer att hända
            under året. Men om jag har förstått rätt är tanken att regeringen
            skall lägga fram en proposition under våren, så att riksdagen
            kan fatta beslut i höst. Då blir det väl den
          </note>
          <note>
            1 januari som den nya styrelsen kan tillträda. När kan vi räkna
            med att en ny styrelse tillträder?
          </note>
          <note type="speaker">
            Anf. 66 ELVING ANDERSSON (c):
          </note>
          <note>
            Herr talman! Med en komplettering av vägverkets styrelse med
            två ledamöter kan kompetensen breddas ytterligare. Det är framför
            allt tre områden som behöver förstärkas ytterligare, skriver kommunikationsministern
            i svaret, nämligen trafiksäkerhet, miljö- och regionalpolitik.
            Det finns naturligtvis människor som har dessa breda kunskaper.
          </note>
          <note>
            Jag tror ändå att det finns en uppenbar risk för att miljöintressen
            och regionalpolitiska intressen kommer att vara underrepresenterade
            i styrelsen.
          </note>
          <note>
            Jag önskar kommunikationsministern lycka till när han skall fundera
            över vilka personer som skall kunna uppfylla dessa krav.
          </note>
          <note>
            Anf. 67 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Jag är optimist till min natur. Låt mig bara konstatera
            att frågeställarna själva, Elving
          </note>
          <note>
            Andersson och Lennart Fremling, är utmärkta exempel på personer
            som besitter en bred kompetens inom områdena trafiksäkerhet, miljöoch
            regionalpolitik. Hade de dessutom representerat båda könen, hade
            de varit kvalificerade för att ingå i denna styrelse.
          </note>
          <note>
            Lennart Fremling ställde en fråga om tidpunkten för tillträde.
            Min uppfattning är att det är möjligt med ett tillträde i och
            med att propositionen läggs fram. Regeringen måste besluta om
            en ändring i instruktionen. Det hinner vi göra tills propositionen
            läggs fram. Styrelsen tillträdde den 1
          </note>
          <note>
            mars, vill jag minnas. Kompletteringen sker i samband med att
            propositionen läggs fram.
          </note>
          <note type="speaker">
            Anf. 68 LENNART FREMLING (fp):
          </note>
          <note>
            Herr talman! Jag tackar för det beskedet. Är detta ett uttryck
            för en ny generell princip för hur regeringen utser nya styrelser
            för statliga myndigheter? Vilken princip är det i så fall man
            går efter?
          </note>
          <note>
            Anf. 69 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Svaret på den frågan är nej.
          </note>
          <note>
            Överläggningen var härmed avslutad.
          </note>
          <note>
            9 § Svar på frågorna 1991/92:485, 490 och 491
          </note>
          <note>
            om sjöfartspolitiken
          </note>
          <note>
            Anf. 70 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Bengt Hurtig har frågat mig om regeringens förslag
            till ny sjöfartspolitik kommer att öka risken för olyckor till
            sjöss. Han har vidare, med hänvisning till ändringar i svensk
            sjöfartspolitik, frågat mig om en sådan utveckling är acceptabel
            ur moralisk och social synvinkel.
          </note>
          <note>
            Vidare har Bengt Hurtig frågat miljöministern vilka åtgärder
            han avser vidta för att riskerna för miljökatastrofer i bl.a.
            Östersjön inte skall öka.
          </note>
          <note>
            Arbetet inom regeringen är så fördelat att det är jag som skall
            svara också på denna fråga. Jag besvarar frågorna i ett sammanhang.
          </note>
          <note>
            När det gäller sjösäkerhet i bredare mening och sjövärdigheten
            hos fartyg vill jag börja med att nämna att dessa frågor ständigt
            behandlas i FN:s internationella sjöfartsorganisation IMO. Inom
          </note>
          <note>
            IMO sker bl.a. ett fortlöpande arbete för att förbättra fartygskonstruktionerna
            och utrustningen ombord. Sverige deltar aktivt i detta arbete.
          </note>
          <note>
            En annan faktor av stor betydelse för sjö- och miljösäkerheten
            är samarbetet i fråga om hamnstatskontroll. Sverige samverkar
            i den delen med 13 västeuropeiska stater i fråga om säkerhetskontroll
            av fartyg. För närvarande kontrollerar sjöfartsinspektionen ca
            25 % av de utländska fartygen som anlöper svenska hamnar.
          </note>
          <note>
            Motsvarande inspektioner utförs av övriga länder.
          </note>
          <note>
            Detta arbete utvecklas kontinuerligt.
          </note>
          <note>
            Självklart är det av största betydelse att vi har höga säkerhetskrav
            på våra egna fartyg. En ny sjöfartspolitik skall inte innebära
            någon ändring därvid. Med tanke på de många flaggor som är representerade
            inom världssjöfarten är det samtidigt det internationella samarbetet
            i kombination med skärpt kontroll av fartyg som är den enda framkomliga
            vägen för ökad säkerhet.
          </note>
          <note>
            Beträffande Östersjön vill jag säga att denna är internationellt
            klassad som särskilt område, vilket betyder att länderna kring
            Östersjön ställt upp högre krav vad gäller fartygs utrustning
            och begränsandet av vattenföroreningar från fartygen.
          </note>
          <note>
            För att emellertid minimera riskerna för miljökatastrofer rent
            generellt vill jag hänvisa till betydelsen av en effektiv fartygsinspektion.
            För svenskt vidkommande är vi beredda att ta vårt ansvar för en
            god sjö- och miljösäkerhet inom sjöfarten.
          </note>
          <note type="speaker">
            Anf. 71 BENGT HURTIG (v):
          </note>
          <note>
            Herr talman! Jag får tacka för svaret. Jag noterar samtidigt
            att min första fråga i stort sett förbigås med tystnad. Den gällde
            om utvecklingen av den nya sjöfartspolitiken är acceptabel ur
            moralisk och social synvinkel. Det handlar om den nya sjöfartspolitik
            som förslås i en departementspromeria, och som
          </note>
          <note>
            Redareföreningen har föreslagit.
          </note>
          <note>
            Låt mig först ta upp detta med sjösäkerheten. Det har varit en
            artikelserie i Dagens Nyheter i slutet av februari, där frågan
            om 25-procentsregeln har tagits upp. Den regeln innebär att man
            skall försöka kontrollera 25 % av de fartyg som anlöper svenska
            hamnar. Eftersom man har begränsade resurser och försöker nå upp
            till detta mål finns, enligt vissa bedömare, en tendens att man
            kontrollerar de fartyg som går fort att kontrollera. De verkliga
            rostburkarna, med dåliga förhållanden för manskapet, lämnar man
            gärna. De skulle ta längre tid att kontrollera, och då skulle
            man inte nå 25-
          </note>
          <note>
            procentsmålet.
          </note>
          <note>
            Om man är särskilt aktiv i vissa hamnar, finns en risk att redare
            undviker dessa hamnar om de har dåliga båtar. Då uppstår ett tryck
            att man inte skall vara alltför närgången. Hamnen skulle då förlora
            fartyg som går in där.
          </note>
          <note>
            Det finns brister i det nuvarande systemet. Trots de ansträngningar
            som det talas om i svaret, bl.a. FN:s insatser, blir det fler
            och fler rostburkar som seglar omkring -- gamla fartyg med dålig
            personalpolitik.
          </note>
          <note>
            Det finns en stor oro för det i sjöfartskretsar.
          </note>
          <note>
            Jag skulle gärna vilja ha en kommentar till om regeringen inte
            är beredd att vidta några som helst ytterligare åtgärder på detta
            område.
          </note>
          <note>
            Anf. 72 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Låt oss först konstatera att hamnstatskontrollen,
            där Sverige är ett av de 14
          </note>
          <note>
            medlemsländerna, innebär att 25 % av utlandsflaggde fartyg som
            anlöper svenska hamnar skall kontrolleras. Det görs av sjöfartsinspektionen.
            Vi har i svenska hamnar ungefär 3 200 utländska fartyg per år.
            Antalet inspektioner skulle vara ungefär 800. Tittar vi i backspegeln
            visar det sig att under de senaste åren har ungefär 650 fartyg
            per år inspekterats. Det är bara 20 %. Det finns farhågor, som
            i statistiskt perspektiv delvis kan få viss näring.
          </note>
          <note>
            Men under 1992 har hittills 30 % av fartygen inspekterats. Av
            dessa har sex fartyg belagts med nyttjandeförbud, dvs. de får
            inte gå vidare i svenskt vatten. Även två av de svenska fartyg
            som inspekterats i år har fått nyttjandeförbud.
          </note>
          <note>
            Jag vill gärna berätta för Bengt Hurtig att jag, när jag besökte
            Sjöfolksförbundet i höstas, inbjöd förbundet till ett samarbete
            med departementet på detta område. Vi skall tillsammans försöka
            få bort den illojala konkurrens inom sjöfarten som det innebär
            när man kör med fartyg som har så allvarliga säkerhetsbrister
            som det är fråga om i många fall. Vi hoppas på ett fruktsamt samarbete
            med sjöfartens parter, inte minst
          </note>
          <note>
            Sjöfolksförbundet, när det gäller att stärka säkerheten till
            sjöss och ta bort den illojala konkurrensen. Konkurrensen är nog
            hård ändå inom sjöfarten.
          </note>
          <note type="speaker">
            Anf. 73 BENGT HURTIG (v):
          </note>
          <note>
            Herr talman! Det sista kan jag hålla med om. De konkurrenter
            som det eventuella internationella registret innebär har avtal
            med sina motparter ute i världen som är skrämmande ur arbetsrättssynpunkt.
            Jag nämnde i min fråga den rapport som den brittiska sjömansmissionen
            har skickat till det brittiska överhuset. I den visas på hur problemen
            ständigt ökar. De kontrakt som skrivs är långa. Besättningen är
            uttröttad och har låg moral. Den orkar inte ta sitt ansvar bl.a.
            för fartygssäkerheten. Besättningen har köpta kompetenshandlingar,
            något som man enligt departementspromemorian tycks vilja släppa
            fram i enlighet med STCV-konventionen. Vi kommer att stöta på
            kompetenshandlingar som är producerade i Honduras och Panama,
            som man kan köpa.
          </note>
          <note>
            Rederierna struntar i säkerhetsstandarden. T.o.m.
          </note>
          <note>
            prästerna är rädda för att gå ombord, för att de kan bli utsatta
            för repressalier från vissa rederier, osv.
          </note>
          <note>
            Ämnar kommunikationsministern i propositionen bygga in spärrar
            mot denna typ av utnyttjande av sjöfolk?
          </note>
          <note>
            Anf. 74 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Jag har läst brittiska sjömansmissionens rapport.
            Det är skrämmande läsning. Vi måste i Sverige se till att vi kan
            få en konkurrenskraftig svensk sjöfartsnäring, där man undviker
            den typ av situationer som beskrivs i rapporten.
          </note>
          <note>
            Regeringen kommer att ta sitt ansvar för säkerhet och miljö.
            Vi hoppas att vi tillsammans med parterna på den svenska sjöfartsmarknaden
            skall nå fram till en bra situation, där vi kan utveckla svensk
            sjöfart.
          </note>
          <note>
            Jag har talat mycket om samförståndslösningar. Jag kommer att
            fortsätta med det. Jag arbetar för att vi skall hitta en balanspunkt,
            där svensk sjöfart kan utvecklas och bli konkurrenskraftig.
          </note>
          <note type="speaker">
            Anf. 75 BENGT HURTIG (v):
          </note>
          <note>
            Herr talman! Som departementspromemorian är skriven finns bara
            förslaget att det är arbetsskadeförsäkringen som skall vara obligatorisk.
            I övrigt öppnas dörren för att teckna vilka avtal man vill. Sedan
            får man anmäla till sjöfartsverket vilka undantag som har gjorts.
          </note>
          <note>
            Går man sedan ute i internationell sjöfart med en mängd undantag
            i avtalet i stil med dem som vissa konkurrenter har, kan man inte
            förvänta sig att det svenska sjöfartsverket skall ge sig ut i
            världen för att kontrollera efterlevnaden av avtalen.
          </note>
          <note>
            Jag tror därför att det skulle vara nödvändigt att göra en skrivning
            där möjligheterna att upprätta rent människofientliga avtal som
            mer liknar slavkontrakt undanröjs.
          </note>
          <note>
            Anf. 76 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Sverige har ca 0,5 % av världssjöfarten. Den svenska
            sjöfartspolitiken är ännu inte färdigformulerad. Som Bengt Hurtig
            säger har det kommit en departementspromemoria. Den är nu ute
            på remiss.
          </note>
          <note>
            Jag har ändå en klar uppfattning och en bestämd målsättning,
            nämligen att vi skall fortsätta att prioritera sjösäkerhet och
            miljö.
          </note>
          <note type="speaker">
            Anf. 77 BENGT HURTIG (v):
          </note>
          <note>
            Herr talman! Jag noterar att kommunikationsministern i den sista
            meningen inte nämnde personalpolitik.
          </note>
          <note>
            Skulle ett system införas där t.ex. viktiga sociala förmåner
            förbehålls bara svenska sjömän men inte utländska, uppfattar jag
            det som ett brott mot regeringsformen 2 kap. 15 § om att människor
            inte får diskrimineras på grund av deras etniska ursprung.
          </note>
          <note>
            Anf. 78 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Jag skall senare under eftermiddagen svara på frågor
            om dessa saker.
          </note>
          <note>
            Det finns alltså en departementspromemoria.
          </note>
          <note>
            Regeringens politik är ännu inte utformad på det här området.
          </note>
          <note>
            Jag tror att vi är eniga på de flesta punkterna i promemorian
            när det gäller att stärka konkurrenskraften. En del handlar om
            vem som skall ha rätt att teckna avtal. På den punkten har regeringen
            ännu inte gett uttryck för någon politisk uppfattning. Det kommer
            vi att göra i den proposition som kommer att läggas fram efter
            det att remissomgången är avslutad.
          </note>
          <note type="speaker">
            Anf. 79 BENGT HURTIG (v):
          </note>
          <note>
            Herr talman! Vi får hoppas att tendenserna som framkommer i departementspromemorian
            kan tas som utgångspunkt för skrivningar som gör att det sociala
            ansvaret uttrycks ordentligt i lagstiftningen.
          </note>
          <note>
            Det räcker inte att överlåta till redarna att ensamma bära det
            sociala ansvaret. Vi måste som politiker och lagstiftare se till
            att det finns regler som uppfyller anständiga krav också på det
            internationella registret.
          </note>
          <note>
            Överläggningen var härmed avslutad.
          </note>
          <note>
            10 § Svar på frågorna 1991/92:497, 520, 546,
          </note>
          <note>
            551, 554, 555, 556, 559 och 560 om infrastruktursatsningarna
          </note>
          <note>
            Anf. 80 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Lars-Erik Lövdén, Rolf L Nilson, Olle
          </note>
          <note>
            Schmidt, Bengt Kronblad, Bo Holmberg, Bo
          </note>
          <note>
            Forslund, Sven Lundberg, Britta Sundin och Elvy
          </note>
          <note>
            Söderström har ställt frågor till mig om regeringens senaste
            infrastruktursatsning. Jag väljer att besvara de nio frågorna
            i ett sammanhang.
          </note>
          <note>
            Frågeställarna har undrat varför infrastrukturmedel inte tilldelats
            vissa län och frågat när regeringen har för avsikt att tilldela
            länen eller särskilda projekt ytterligare medel. Låt mig därför
            redogöra för förutsättningarna och fördelningsgrunderna för de
            satsningar som regeringen beslöt den 12 mars.
          </note>
          <note>
            De tidigareläggningar som regeringen har beslutat om har gjorts
            med de särskilda medel för infrastrukturinvesteringar som riksdagen
            fattade beslut om förra våren. Riksdagen beslöt att ''det nya
            anslaget skall användas för att möjliggöra en kraftsamling till
            större sammanhållna investeringar av nationell betydelse inom
            järnvägs-, kollektivtrafik- och vägområdena som gagnar tillväxten
            och miljön.''
          </note>
          <note>
            Denna begränsning och de ytterligare uttalanden angående användningen
            av anslaget som framgår av utskottets utlåtande utesluter att
            anslaget används till andra vägar än de större
          </note>
          <note>
            Europavägarna och till järnvägens stomnät.
          </note>
          <note>
            Vägverket och banverket har presenterat förslag på objekt inom
            ramen för dessa begränsningar som underlag för regeringens beslut.
            Alla de objekt som har presenterats har inte rymts inom ramen
            4
          </note>
          <note>
            miljarder kronor. Regeringen har därför valt ut objekt med hänsyn
            till tidpunkten för byggstart, lokaliseringen i landet med hänsyn
            till arbetslösheten och med beaktande av regionalpolitiska aspekter.
            Dessa faktorer sammantagna har lett fram till den fördelning på
            objekt som regeringen har beslutat om.
          </note>
          <note>
            När regeringen kommer att satsa på de län eller objekt som inte
            fått medel genom beslutet den 12
          </note>
          <note>
            mars kan jag för dagen inte ge något besked om.
          </note>
          <note>
            Regeringen följer utvecklingen på arbetsmarknaden, och med hänsyn
            till denna får regeringen bedöma om och när det är erforderligt
            med ytterligare insatser.
          </note>
          <note type="speaker">
            Anf. 81 LARS-ERIK LÖVDÉN (s):
          </note>
          <note>
            Herr talman! Jag skall be att få tacka kommunikationsministern
            för svaret, även om jag inte kan påstå att jag är direkt nöjd
            med detsamma.
          </note>
          <note>
            Jag är snarare utomordentligt missnöjd. Med stora åthävor presenterade
            kommunikationsministern den 12 mars ett paket om tidigareläggning
            av infrastruktursatsningar på 4 miljarder kronor. Det är ett helt
            otillräckligt paket med hänsyn till de stora behoven och den stora
            arbetslösheten bland byggnadsarbetarna.
          </note>
          <note>
            Men som skåning tycker jag att det är ännu mer anmärkningsvärt
            att regeringen inte har anvisat en enda krona till tidigareläggning
            av projekt i Skåne.
          </note>
          <note>
            I februari var nästan hälften av alla anläggningsarbetare utan
            arbete. Värst drabbade var Malmöhus län, Blekinge län, Södermanlands
            län och Kopparbergs län. Trots detta anvisar inte regeringen några
            som helst medel till Malmöhus län.
          </note>
          <note>
            I Skåne finns projekt omfattande 1 miljard kronor med en sysselsättningseffekt
            på 1 100
          </note>
          <note>
            årsarbetskrafter. De indirekta sysselsättningseffekterna är också
            betydande.
          </note>
          <note>
            Genom en tidigareläggning av projekt i Skåne upprätthålls såväl
            kompetens som numerär inför byggandet av Öresundsbron, som beräknas
            påbörjas 1993.
          </note>
          <note>
            Länsstyrelserna i de båda länen i Skåne har också gjort upprepade
            framställningar om tidigareläggning av projekt mot bakgrund av
            den situation som råder på arbetsmarknaden.
          </note>
          <note>
            Kommunikationsministern säger att regeringen följer utvecklingen
            på arbetsmarknaden och skall bedöma om och när det är erforderligt
            med ytterligare insatser. Mot bakgrund av den mycket besvärande
            arbetsmarknadssituationen bland byggnadsarbetarna i Malmöhus län
            och
          </note>
          <note>
            Kristianstads län, anser inte kommunikationsministern att det
            finns skäl att redan nu ta ställning till tidigareläggning av
            vissa projekt som omedelbart kan påbörjas i Skåne?
          </note>
          <note type="speaker">
            Anf. 82 ROLF L NILSON (v):
          </note>
          <note>
            Herr talman! Jag vill också tacka kommunikationsministern för
            svaret.
          </note>
          <note>
            Jag vill uttrycka samma missnöje med svaret som
          </note>
          <note>
            Lars-Erik Lövdén gjorde. Jag tycker att det är oförskämt av kommunikationsministern
            att slå samman frågor som gäller viktiga infrastruktursatsningar
            resta av skånska riksdagsledamöter, riksdagsledamoten Bengt
          </note>
          <note>
            Kronblad från Småland och ledamöterna från
          </note>
          <note>
            Västerbotten. Det är oförskämt mot oss i Skåne att inte ta våra
            problem på allvar och behandla dem för sig. Jag tycker också att
            det är oförskämt mot norrlänningarna.
          </note>
          <note>
            Behovet av satsningar i den skånska infrastrukturen är väl känt
            på kommunikationsdepartementet. Uppvaktningar har gjorts av de
            båda länsstyrelserna. Man har särskilt understrukit behovet av
            satsning på en upprustning av järnvägen Malmö--Ystad--
          </note>
          <note>
            Simrishamn. Det är ett projekt som har stor regional betydelse
            och viss betydelse för landet som helhet när det gäller kommunikationer
            med övriga
          </note>
          <note>
            Europa och mellan Danmark och Sverige.
          </note>
          <note>
            Ingenting av detta har fått nåd inför kommunikationsministerns
            ögon, och det är att beklaga.
          </note>
          <note>
            Jag skulle, liksom Lars-Erik Lövdén, vilja ha ett svar på frågan:
            Vad krävs i form av arbetslöshet för att kvalificera Skåne för
            uppmärksamhet och satsningar från kommunikationsministerns sida?
          </note>
          <note type="speaker">
            Anf. 83 OLLE SCHMIDT (fp):
          </note>
          <note>
            Herr talman! Jag ber att få tacka kommunikationsministern för
            svaret. Jag måste dock erkänna att jag, liksom mina kamrater från
          </note>
          <note>
            Skåne, är besviken. Man skulle kunna sammanfatta svaret med ordet
            lugubert -- det var dystert.
          </note>
          <note>
            Kommunikationsministern måste rimligen inse att
          </note>
          <note>
            Malmöhus län, Skåne i sin helhet, är i stort behov av stora satsningar
            på infrastrukturen. Jag hörde häromdagen i lokalradion att kommunikationsministern
            hade besökt vårt län, så jag hoppas att kunskapen har blivit något
            större.
          </note>
          <note>
            Låt mig upprepa några av de argument som jag förmodar att kommunikationsministern
            mötte i vårt hemlän. Man får ut mer av pengarna om man satsar
            på bättre kommunikationer i de tätbefolkade områdena av vårt land.
            Det handlar alltså inte om någon missunnsamhet mot andra delar,
            utan det är bara ett konstaterande, som flera har gjort. Bra kommunikationer
            i Skåne och i Malmöhus län gynnar hela Sverige. Skåne ligger trots
            allt där det ligger.
          </note>
          <note>
            Det finns också färdiga projekt, som både länsstyrelsen och länsarbetsnämnden
            har presenterat, och en lista över dem har gått upp till regeringen
            några gånger utan att någonting har hänt. Det finns en mängd olika
            projekt, både på järnvägssidan och på vägsidan.
          </note>
          <note>
            Arbetslösheten, som har nämnts tidigare, har ökat dramatiskt,
            och ungefär 40 000 personer står i dag utanför den reguljära arbetsmarknaden.
          </note>
          <note>
            Kommunikationsministern och herr talman! Vi begär inte mer av
            statliga medel i Malmöhus län eller Skåne, men vi begär vår rimliga
            andel. Det står i regeringsförklaringen att hela Sverige skall
            leva. Jag skulle vilja fråga kommunikationsministern om han delar
            den uppfattningen: Skall hela Sverige leva?
          </note>
          <note>
            Avslutningsvis skulle jag möjligen vilja varna denna regering
            för det misstag som den förra regeringen gjorde, som helt glömde
            bort de södra delarna av vårt land. Det gick väldigt dåligt för
            den regeringen, och jag hoppas att denna regering inte gör om
            det misstaget.
          </note>
          <note type="speaker">
            Anf. 84 BENGT KRONBLAD (s):
          </note>
          <note>
            Herr talman! Tack för svaret, kommunikationsministern!
          </note>
          <note>
            Det var inte mycket innehåll i svaret, och det löser definitivt
            inte dagens problem. Svenska folket hade fått vänta länge på regeringens
            förslag till infrastrukturella satsningar. Det hade talats vitt
            och brett om det, men när det sedan kom fram visade det sig inte
            ha mycket innehåll.
          </note>
          <note>
            Den borgerliga regeringen tycks, trots upprepade varningar, t.o.m.
            från egna ekonomiska rådgivare, fortfarande inte vilja förstå
            vad som håller på att ske. På annat sätt kan vi inte tolka den
            brist på handling som i dag råder i den svenska regeringen.
          </note>
          <note>
            Vi som lever i sydöstra Sverige har särskilt stor anledning att
            oroas. Inte nog med att regeringen är oförmögen att beslutsamt
            ta itu med arbetslösheten -- nu, när Mats Odell äntligen gör ett
            valhänt försök att få fart på investeringarna i vägar och järnvägar,
            finns det inte ett enda objekt för sydöstra Sverige. Vi protesterar
            bestämt mot denna diskriminering av den landsdel som jag representerar
            här i riksdagen.
          </note>
          <note>
            Det är ingen brist på lämpliga investeringsobjekt.
          </note>
          <note>
            Vi har redovisat sådana på den politiska sidan, men vi har också
            från länsmyndigheterna på olika sätt redovisat en mängd olika
            alternativ. Vi har från länsstyrelsen i Kalmar, både landshövdingen
            och ledamöter, skrivit om detta. Vi kan från Kalmar län konstatera
            att den nya regeringen inte investerar en enda krona i länets
            trafiksystem.
          </note>
          <note>
            Under 1991 års valrörelse utlovade de tilltänkta borgerliga riksdagsledamöterna
            från länet kraftiga satsningar på länets infrastruktur och på
            att hela
          </note>
          <note>
            Sverige skall leva. Såväl i den regionalpolitiska utredningen
            som på andra områden har sydöstra
          </note>
          <note>
            Sverige framhållits som ett viktigt område för regionalpolitiska
            insatser.
          </note>
          <note>
            Mot denna bakgrund vill jag fråga ministern: Vad föranledde regeringen
            att inte nu anslå några medel till sydöstra Sverige och Kalmar
            län?
          </note>
          <note type="speaker">
            Anf. 85 BO HOLMBERG (s):
          </note>
          <note>
            Herr talman! Jag ber att få tacka kommunikationsministern för
            icke-svaret på min fråga.
          </note>
          <note>
            Jag tror att alla hade den förhoppningen, efter kommunikationsministerns
            utspel, att det skulle komma en större satsning på infrastrukturen
            än vad den tidigare regeringen hade planerat in. Därför skruvades
            förväntningarna upp. Vi kan nu konstatera, att av denna signal
            blev det ingenting.
          </note>
          <note>
            För Västernorrlands län blev det 50 milj.kr.
          </note>
          <note>
            Järnvägen mellan Sundsvall och Härnösand, som jag har frågat
            om, är i dåligt skick och behöver investeringar. Jag frågade också
            om Bothniabanan, som det har kommit en ny utredning om från banverket.
            Kommunikationsministern borde därför ha kunnat säga något om den,
            om han bedömer att byggandet av Bothniabanan har samhällsekonomisk
            relevans eller inte.
          </note>
          <note>
            Nu är ekonomerna inte så kaxiga. Förr sade de att regeringen
            skulle sitta stilla och inte föra någon överbryggningspolitik.
            Nu hörde jag på
          </note>
          <note>
            Ekonomiska klubben att det inte är fråga om att säga nej till
            överbryggningspolitiken. Alla är överens om att det skall göras
            stora satsningar på infrastrukturen. Varför gör inte regeringen
            någonting där?
          </note>
          <note type="speaker">
            Anf. 86 HANS STENBERG (s):
          </note>
          <note>
            Herr talman! Eftersom Bo Forslund inte har möjlighet att vara
            här, vill jag på hans vägnar tacka för svaret på frågan, även
            om svaret gjorde mig verkligt besviken.
          </note>
          <note>
            När kommunikationsministern aviserade sitt förslag om att satsa
            stort på infrastrukturen såg vi fram mot det paketet med både
            spänning och en viss förväntan för Västernorrlands del. Vi trodde
            naturligtvis att vi skulle få vår del av paketet, med tanke på
            vägstandarden i länet och behovet av upprustning av järnvägar.
            Men vi blev djupt besvikna. Vi fick inte en krona till våra vägar,
            och vi fick mycket små pengar till våra järnvägar.
          </note>
          <note>
            Kommunikationsministern var nyligen i länet, och i fredags i
            Örnsköldsvik, och då borde han på ort och ställe dels ha kunnat
            se hur det är ställt med länets vägar och kommunikationer, dels
            ha fått ordentliga rapporter om hur allvarligt sysselsättningsläget
            är.
          </note>
          <note>
            Han borde ha fått klart för sig att det verkligen finns ett behov
            av ökade resurser för att rusta upp vägnätet i Västernorrland.
            Arbetskraft har vi i överflöd. Länsarbetsnämnden räknar med att
            8 %
          </note>
          <note>
            av länets befolkning kommer att vara arbetslös hösten 1993.
          </note>
          <note>
            Eftersom kommunikationsministern inte kan säga när de här åtgärderna
            kan komma, vill jag fråga:
          </note>
          <note>
            Hur dåligt behöver vägnätet bli och hur hög behöver arbetslösheten
            bli innan regeringen kan tänka sig att satsa på en upprustning
            av vägarna i
          </note>
          <note>
            Västernorrland?
          </note>
          <note type="speaker">
            Anf. 87 SVEN LUNDBERG (s):
          </note>
          <note>
            Herr talman! Jag hade ställt en specifik fråga om inlandsvägnätet
            i Västernorrlands län. Som bekant är vägnätet starkt nedslitet,
            på grund av mycket tunga timmertransporter. Mats Odell var, som
            sagt, i Örnsköldsvik och träffade företrädare för skogsnäringen
            där som påvisade vad detta innebär för skogsnäringen i ökade kostnader
            för transporterna, genom större slitage på vagnmaterialet.
          </note>
          <note>
            Vägverket i Västernorrland har beräknat -- jag tror att Mats
            Odell fick del av den siffran -- att det krävs
          </note>
          <note>
            3,7 miljarder kronor per år i tio år bara för att ta tillbaka
            eftersläpningen i Västernorrlands vägnät.
          </note>
          <note>
            Det visar vilket gigantiskt problem det här är, framför allt
            när det gäller inlandsvägnätet, som har så stor betydelse för
            skogsnäringen.
          </note>
          <note>
            Men det påverkar också privatbilismen. Vi har rätt långa arbetspendlingar
            för privata personer, som åker på utomordentligt dåliga vägar.
            Det innebär också ökade kostnader för privatbilismen.
          </note>
          <note>
            Jag tror att man kan tillägga att det inte heller är positivt
            för turismen att vi är kända för att ha så dåliga vägar.
          </note>
          <note>
            Vägverket i Västernorrland har påvisat att vi har ungefär 60
            % av vägnätet asfalterat, att jämföras med landet i övrigt, som
            har 90 %. Nu är man beredd att riva upp det och återställa det
            till grusvägar. Man har alltså inte tillräckligt med medel. Jag
            instämmer i tidigare talares fråga: Vad kommer kommunikationsministern
            att göra åt det stora problemet? Det är hög tid att någonting
            görs.
          </note>
          <note>
            Vi hade faktiskt väntat oss ordentliga satsningar.
          </note>
          <note type="speaker">
            Anf. 88 BRITTA SUNDIN (s):
          </note>
          <note>
            Herr talman! Även jag tackar kommunikationsministern för svaret,
            som gör mig lika besviken som det gjort mina länskamrater och
            övriga talare här.
          </note>
          <note>
            Vi har ett mycket besvärligt arbetsmarknadsläge i
          </note>
          <note>
            Västernorrland. Tillsammans med Gävleborg har vi nu den högsta
            arbetslösheten i landet. Det som är mest oroande är att väldigt
            många ungdomar går arbetslösa -- det är också de som svarar för
            den största andelen långtidsarbetslöshet. Vi räknar med att i
            dag ha nästan 5 % arbetslösa. Det är då människor som inte är
            föremål för arbetsmarknadsåtgärder utan som skulle kunna ta ett
            arbete i morgon.
          </note>
          <note>
            Prognoserna för framtiden är inte heller speciellt ljusa. Som
            vi nyss hörde räknar länsarbetsnämnden med en arbetslöshet på
            8 % 1993. Den här sommaren räknar man med att arbetslösheten i
            länet kan komma att uppgå till 6 %.
          </note>
          <note>
            Vi hade hoppats få del av de här satsningarna, att man skulle
            kunna komma i gång med en del vägprojekt. Det finns ändå ett stort
            antal projekt i länet som man kan starta med mycket kort varsel.
          </note>
          <note>
            Det finns också ett mycket stort behov av upprustning av vägnätet
            -- det hoppas jag att kommunikationsministern själv kunde konstatera
            vid sitt besök. Det finns alltså en lång lista med startklara
            projekt, och jag hade hoppats att vi i svaret skulle kunna få
            i varje fall en liten vink om när vi kan få ytterligare medel
            till Västernorrland.
          </note>
          <note>
            Jag tänker då bl.a. på E 4-an genom länet, som är i mycket dåligt
            skick. Jag tänker på Vedabron, på
          </note>
          <note>
            Sundsvall Syd med överfarten över fjärden med
          </note>
          <note>
            Åsbergstunneln och med miljövägen i Timrå.
          </note>
          <note>
            Vad tänker kommunikationsministern göra åt det här?
          </note>
          <note type="speaker">
            Anf. 89 ELVY SÖDERSTRÖM (s):
          </note>
          <note>
            Herr talman! Jag vill i likhet med de tidigare talarna tacka
            för svaret, även om jag tolkar det så att mottot ''Hela Sverige
            ska leva'' inte längre gäller --
          </note>
          <note>
            snarare verkar det vara så att hela Sverige skall veta att man
            lever. Den tolkningen gör jag av det besked vi fått när det gäller
            just satsningen på Vedabron.
          </note>
          <note>
            Jag kan använda just de argument som ministern har anfört i sitt
            svar -- meningen med de pengar som den förra, socialdemokratiska
            regeringen tog fram var att de skulle användas för just satsningar
            på E 4
          </note>
          <note>
            och järnvägssatsningar inom stomnätet. Eftersom ministern nu
            har varit i Västernorrland och
          </note>
          <note>
            Örnsköldsvik borde ministern vara väl medveten om att Sandöbron
            faktiskt går över Ångermanälven efter just E 4-an.
          </note>
          <note>
            En ny bro över Ångermanälven är en av de viktigaste infrastrukturella
            satsningarna i Norrland.
          </note>
          <note>
            Det är samtliga kommuner i Västernorrland eniga om men också
            kommunerna i övre Norrland, i
          </note>
          <note>
            Västerbotten och i Norrbotten. Den gamla utgör en mycket besvärande
            flaskhals för vår industri. I och med att den satsningen är en
            viktig och riktig satsning för Norrland är den, vill jag påstå,
            också en viktig och riktig satsning för Sverige.
          </note>
          <note>
            Jag tyckte att det kändes något besynnerligt att efter ministerns
            besök kunna läsa ett uttalande i
          </note>
          <note>
            Örnsköldsviks Allehanda, där han sade att det inte var någon
            idé att anslå pengar till en bro över
          </note>
          <note>
            Ångermanälven vid Veda, eftersom den inte är färdigprojekterad.
          </note>
          <note>
            Jag vill då informera om att projekteringen har kommit mycket
            långt. Man planerar att kunna ställa ut handlingarna nu i april.
            Man kan inte ta detta så lättvindigt -- det är viktigt att pengarna
            finns när bron blir färdigprojekterad, så att projektet omedelbart
            kan komma i gång, just av det skäl som flera av talarna har nämnt,
            nämligen den höga arbetslöshet som vi har bland byggnadsarbetarna.
          </note>
          <note>
            Anf. 90 Kommunikationsminister MATS ODELL
          </note>
          <note>
            (kds):
          </note>
          <note>
            Herr talman! Det är naturligtvis en något övermäktig uppgift
            att svara på alla dessa inlägg.
          </note>
          <note>
            Jag beklagar att frågorna har klumpats ihop på det här viset;
            jag har själv inte medverkat till det men borde ha försökt dela
            upp svaret -- det erkänner jag.
          </note>
          <note>
            (Andre vice talmannen: Jag kan medge att anförandet drar något
            över tiden.)
          </note>
          <note>
            Det tackar jag för. Jag tror att vi trots allt gör en tidsbesparing
            med den här arbetsordningen.
          </note>
          <note>
            Först och främst vill jag säga något om K1-anslaget.
          </note>
          <note>
            De flesta av er som sitter här, kära ledamöter och trevliga vänner,
            är socialdemokrater -- låt vara att
          </note>
          <note>
            Olle Schmidt är folkpartist; han är välkommen, han också. Ni
            har själva varit med och beslutat om de restriktioner som gäller
            för K1-anslaget. Det är därför pengarna inte kan användas till
            grusvägnätet i Västernorrlands inland. Jag talar nu om de restriktioner
            som riksdagen har ålagt regeringen vid användandet av dessa medel.
            De gör att det i praktiken handlar om E 3, E 4, E 6 och E 18.
          </note>
          <note>
            Vi kan då naturligtvis gå till riksdagen och begära nya pengar,
            och det kommer vi att göra framöver --
          </note>
          <note>
            det kan ni vara helt övertygade om!
          </note>
          <note>
            När Bo Holmberg talade påminde det om sagan om den lille mannen
            som gick till skräddaren med ett tygstycke, och det krympte och
            det krympte. Det blev ingenting, sade Bo Holmberg. Det är väl
            ändå litet magstarkt, herr talman. Vi har projekt som startar
            i och med våren 1992 -- de har alltså ännu inte kommit i gång
            -- för 8 miljarder kronor. De börjar nu och har igångsättning
            fram t.o.m. mars månad 1993. Är detta ingenting? Jag är besviken
            över den typen av uttalanden. Jag medger att det blev alldeles
            för litet. Det hade behövts betydligt mer pengar, och vi arbetar
            på att ta fram mer pengar.
          </note>
          <note>
            När det gäller Bothniabanan vill jag säga att den är mycket intressant.
            Banverkets första studie visar att det finns en potential. Nu
            skall det göras en fördjupningsstudie, där man något fördjupat
            skall titta på de samhällsekonomiska vinsterna. Är då också denna
            positiv kommer det att gå till en förprojektering. Att börja med
            en förprojektering är på något sätt att hoppa bock över ett mycket
            viktigt led, nämligen genomförandet av fördjupningsstudien.
          </note>
          <note>
            Om infrastrukturinvesteringar som lösningar på arbetslöshetsproblemen
            vill jag säga att det är alldeles riktigt att infrastrukturinvesteringar
            är livsnödvändiga för att Sverige skall vara konkurrenskraftigt
            gentemot resten av Europa med tanke på vårt perifera geografiska
            läge, osv. Men de kommer aldrig att ens påverka arbetslöshetsstatistikens
            procenttal.
          </note>
          <note>
            Varför? Jo, därför att varje arbetstillfälle i väginvesteringar
            kostar 1 milj.kr. per år. Här talades om att 40 000 stod utanför
            arbetsmarknaden -- jag tror att det var i Skåne. Då kan Olle Schmidt
            räkna ut hur mycket det blir. Det skulle bli 40 miljarder kronor,
            om man skulle sysselsätta dem med infrastrukturinvesteringar.
            Är det fråga om järnvägsinvesteringar ökar siffran till
          </note>
          <note>
            1 300 000 kr. per manår.
          </note>
          <note>
            Infrastrukturinvesteringar är friskvård för att göra
          </note>
          <note>
            Sverige konkurrenskraftigt, för att vi skall få bra kommunikationer.
            För akutsjukvården på grund av arbetsmarknadssituationen måste
            det till helt andra saker -- framför allt måste vi få fart på
            Sveriges ekonomi igen, få ekonomin i balans.
          </note>
          <note type="speaker">
            Anf. 91 HANS STENBERG (s):
          </note>
          <note>
            Herr talman! Kommunikationsministern är litet besviken över att
            vi inte förstår hur anslagen fördelas och de restriktioner som
            finns. Nog förstår vi det, men det är inte konstigt att vi blir
            besvikna när kommunikationsministern själv går ut och blåser upp
            enorma förväntningar och talar om gigantiska satsningar på infrastrukturen
            och det sedan visar sig att det inte finns en krona utöver vad
            den tidigare socialdemokratiska regeringen har anslagit.
          </note>
          <note>
            Kommunikationsministern säger också att vi inte kan få något
            anslag till grusvägnätet i
          </note>
          <note>
            Västernorrland. Jag vill då påpeka att arbetsmarknadsläget har
            förändrats radikalt sedan den socialdemokratiska riksdagsmajoriteten
            beslutade om dessa restriktioner. Det är nu hög tid att se över
            detta och att försöka få fram friska pengar till infrastrukturen.
            Det finns dessutom ett flertal stora infrastrukturprojekt som
            väl passar inom ramen för de här restriktionerna, exempelvis
          </note>
          <note>
            Vedabron. Men inte heller för detta har vi fått några pengar.
          </note>
          <note>
            Jag föreslår att regeringen tänker om i den här frågan och ser
            till att vi får anslag till
          </note>
          <note>
            Västernorrlands vägar.
          </note>
          <note type="speaker">
            Anf. 92 SVEN LUNDBERG (s):
          </note>
          <note>
            Herr talman! Jag instämmer i Hans Stenbergs beskrivning av de
            här infrastrukturpengarna. Vi hade av det stora utspelet förväntat
            oss att det skulle vara något mer. Nu säger Mats Odell att han
            kommer att återkomma till riksdagen i den här frågan. När kommer
            Mats Odell till riksdagen för att begära pengar för de här satsningarna?
          </note>
          <note>
            I vårt län har man tagit fram en lista på ett antal projekt,
            framför allt i inlandet, som kan sättas i gång redan under 1992.
            Kostnaden för detta skulle bli 242 milj.kr., och projekten ger
            40 000
          </note>
          <note>
            dagsverken.
          </note>
          <note>
            Jag vill fråga Mats Odell: Har Mats Odell rest på inlandsvägnätet
            i Västernorrland? Om han inte har gjort det inbjuder jag honom
            att komma mitt under tjällossningen. Jag skall se till att det
            blir en verklig upplevelse. Välkommen!
          </note>
          <note type="speaker">
            Anf. 93 ELVY SÖDERSTRÖM (s):
          </note>
          <note>
            Herr talman! Jag konstaterar att kommunikationsministern inte
            hann med att kommentera just projektet Vedabron. Jag hoppas att
            han återkommer till det, och jag vill därför ställa ytterligare
            en fråga. När bedömer kommunikationsministern att Vedaprojektet
            skall komma i gång? De restriktioner kommunikationsministern pekar
            på att riksdagen skulle ha satt upp gör det ju faktiskt möjligt
            att satsa på Vedaprojektet. Det är nämligen en satsning på
          </note>
          <note>
            Europavägen, en av de största. Jag vill därför i dag ha ett svar
            på min fråga: När bedömer kommunikationsministern att projektet
            skall komma i gång?
          </note>
          <note type="speaker">
            Anf. 94 OLLE SCHMIDT (fp):
          </note>
          <note>
            Herr talman! Kommunikationsministern är understundom en ganska
            rolig debattör, men jag måste säga att jag inte begärde 40 miljarder
            -- jag begärde något, och vad vi fick var intet. Skillnaden är
            måhända därför något överdriven.
          </note>
          <note>
            Vad vi från vår del av landet säger är att vi vill ha vår del.
            Såvitt jag förstår måste väl ändå kommunikationsministern ha rest
            på några större
          </note>
          <note>
            Europavägar. Sådana finns i Skåne. I Skåne och i
          </note>
          <note>
            Malmöhus län finns även järnvägar som tillhör stomnätet.
          </note>
          <note>
            Det finns i dag en intressant artikel av Curt Nicolin i Svenska
            Dagbladet. Han säger precis samma sak som vi och också regeringen
            säger, nämligen att det är nu satsningarna skall göras, att det
            är nu de behövs. Jag förväntar mig att regeringen återkommer i
            det här ärendet. Vi är ju, kommunikationsministern, helt överens
            om att dessa satsningar behövs, men jag vill återigen varna regeringen
            för att helt glömma bort Skåne när man diskuterar de här projekten.
            Det gick som sagt väldigt dåligt för den förra regeringen när
            man gjorde det. Låt inte mig få skämmas när jag kommer hem till
            mitt hemlän. Mats Odell bör heller inte låta sina partikamrater
            skämmas. Tänk på dem också!
          </note>
          <note type="speaker">
            Anf. 95 ROLF L NILSON (v):
          </note>
          <note>
            Herr talman! Det finns flera aspekter på den här typen av satsningar,
            när man gör satsningar i en region. En aspekt är att man gör något
            konkret, att man tillför ekonomiska resurser och minskar arbetslösheten.
            En annan aspekt skulle kunna kallas psykologisk. Man visar att
            man bryr sig om också den regionen.
          </note>
          <note>
            Vi kan konstatera att den nuvarande regeringen tydligen inte
            bryr sig om Skåne. Jag kan förstå att det kan låta exotiskt när
            länsstyrelsen i Malmöhus län vill ha pengar till en ny väg mellan
            Klörup och
          </note>
          <note>
            Aggarp. Det kanske är dålig marknadsföring att ta upp det som
            ett av de viktigaste projekten. Banan
          </note>
          <note>
            Malmö--Ystad--Simrishamn är däremot en framtidssatsning. Det
            är friskvård. Den satsningen uppfyller alla de krav som Mats Odell
            ställde på en vettig investering.
          </note>
          <note type="speaker">
            Anf. 96 BO HOLMBERG (s):
          </note>
          <note>
            Herr talman! Mats Odell var förundrad över att jag var besviken
            när detta presenterades, men jag var ju inte ensam om att efter
            Mats Odells utspel förvänta mig att regeringen skulle satsa mer.
            Om jag minns rätt från kvällstidningarna skulle det bli fråga
            om 36 000 jobb. Det kan ju hända att det stod fel, men om jag
            minns rätt skulle satsningen vara i den storleksordningen. Sedan
            kom den här satsningen.
          </note>
          <note>
            Mats Odell säger också att man inte klarar sysselsättningen med
            infrastruktursatsningar, men redan i kommunikationsministerns
            uttalande låg ett samband, nämligen att satsningen skulle ge 36
            000
          </note>
          <note>
            jobb. Alla ekonomiska bedömare är i dag på det klara med att
            det är helt felaktigt av regeringen att inte nu i denna lågkonjunktur
            gå in och göra stora satsningar på infrastrukturen. Den är ju
            djupt eftersatt i Sverige. Det rår inte enbart den nuvarande kommunikationsministern
            för, utan det är gamla försyndelser. Men alla är på det klara
            med att det behövs stora insatser. Varför kommer de inte?
          </note>
          <note>
            Positivt i vad kommunikationsministern sade var att han skulle
            återkomma och vad han sade om
          </note>
          <note>
            Bothniabanan. Jag tackar för det.
          </note>
          <note type="speaker">
            Anf. 97 BRITTA SUNDIN (s):
          </note>
          <note>
            Herr talman! Det råder enighet om att infrastruktursatsningar
            är väldigt bra, eftersom det är en av de viktigaste komponenterna
            när det gäller regional utveckling. Jag anser att Västernorrland
            väl uppfyller de kriterier som ställs för att man skall få del
            av dessa satsningar.
          </note>
          <note>
            Jag vill ställa en fråga som har ställts redan tidigare i debatten:
            Hur stor skall arbetslösheten i vårt län vara för att vi skall
            få vara med om satsningarna?
          </note>
          <note>
            Jag skulle också vilja ta fasta på kommunikationsministerns löfte
            om nya pengar.
          </note>
          <note>
            Kommer Västernorrland att uppfylla de kriterier som är nödvändiga
            för att vi skall få vara med den gången?
          </note>
          <note type="speaker">
            Anf. 98 LARS-ERIK LÖVDÉN (s):
          </note>
          <note>
            Herr talman! Kommunikationsministern viftar bort sysselsättningsargumentet
            som skäl för starka och kraftiga infrastruktursatsningar. Jag
            vill då erinra om kommunikationsministerns svar. Där säger han
            avslutningsvis: ''Regeringen följer utvecklingen på arbetsmarknaden,
            och med hänsyn till denna får regeringen bedöma om och när det
            är erforderligt med ytterligare insatser.''
          </note>
          <note>
            Det är uppenbarligen arbetsmarknadssituationen som är styrande
            för regeringens bedömningar. Jag menar att regeringen redan nu
            har klara belägg och ett klart sakunderlag för att mycket kraftfullare
            än hittills gå in med infrastruktursatsningar. Sätt er ner och
            gå igenom situationen och studera byggprognoserna! Ni kommer då
            att komma fram till att det i Malmöhus län till vintern kommer
            att finnas en byggarbetslöshet på 30 %.
          </note>
          <note>
            Kommunikationsministern bör också begrunda ytterligare ett skäl.
            Jag tycker, med tanke på de stora projekt som ligger framför oss
            när det gäller
          </note>
          <note>
            Öresundsförbindelserna, att kommunikationsministern skall känna
            stor oro för den utarmning av kompetens och numerär som sker i
            fråga om byggarbetskåren i Skåne.
          </note>
          <note type="speaker">
            Anf. 99 BENGT KRONBLAD (s):
          </note>
          <note>
            Herr talman! Beträffande debattens uppläggning kan jag konstatera
            att regeringen tycker om kollektiva lösningar. Jag hoppas att
            sådana nås också på trafiksystemets område.
          </note>
          <note>
            Vad gäller det geografiska täckandet kan man konstatera att det
            skall finnas ett nationellt väg- och trafiknät. Det finns riksdagsbeslut
            om detta. Då kan man inte utesluta en hel landsdel, där också
          </note>
          <note>
            Europavägar ingår i de projekt som har föreslagits i de olika
            regionerna.
          </note>
          <note>
            I tidningen Byggnadsindustriarbetaren säger man att det var med
            blandade känslor som branschens parter tog emot ministerns senaste
            paket. Man säger där att det finns en stor oro inför framtiden,
            eftersom inte en enda krona har tillförts utan även framtida medel
            har tagits i anspråk. Detta kan leda till ett tvärstopp i byggandet
            inom ett år.
          </note>
          <note>
            Detta är mycket allvarligt, och det är därför jag återigen vill
            fråga: Vilken var bakgrunden till att
          </note>
          <note>
            Kalmar län inte fick några medel till detta? Jag ställer frågan,
            eftersom detta är viktigt för sysselsättningen, för trafiken och
            med tanke på att hela landet skall leva också trafikmässigt.
          </note>
          <note>
            Anf. 100 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag skall börja med det sista. I Kalmar län finns
            inga av riksdagen utpekade vägstråk.
          </note>
          <note>
            När det gäller Västernorrlands län har för väg E 4
          </note>
          <note>
            endast två startklara objekt redovisats. Det ena är
          </note>
          <note>
            Vedabron. Det projektet låg så sent i december att vi sade att
            det var bättre att nu använda de pengarna till projekt som kan
            komma i gång.
          </note>
          <note>
            Dessa pengar har hamnat huvudsakligen i
          </note>
          <note>
            Gävleborgs län, till en utbyggnad av E 4.
          </note>
          <note>
            Vedabron återkommer vi till.
          </note>
          <note>
            Det som är nytt är att vi förbrukar de pengar den förra riksdagen
            anslog mycket snabbare än det var tänkt. Utbetalningarna skulle
            ha en puckel 1995/96, men vi har förskjutit den till 1992/93 när
            vi av allt att döma har den djupaste lågkonjunkturen.
          </note>
          <note>
            Sedan säger denna regering, till skillnad från den föregående,
            att vi vill sälja ut av statligt ägda företag som lika gärna kan
            drivas och ägas av andra, för att satsa på det som ingen annan
            än staten vill satsa på, nämligen vägar och järnvägar.
          </note>
          <note>
            Det verkar på anförandena här som om Skåne skulle vara fullständigt
            utarmat. Då har ni glömt bort att i anslaget under K 1 finns Malmööverenskommelsen.
            Vi har Öresundsbron med en start 1993, det största byggprojektet
            i Norden i modern tid. Vi har tunneln genom Hallandsåsen, satsningar
            på västkustbanan osv.
          </note>
          <note>
            Vad det var för fel på Klörup och Aggarp förstod jag inte, men
            det kanske jag kan få reda på sedan.
          </note>
          <note>
            Herr talman, jag skulle önska att jag hade betydligt mera tid
            för att gå in på detaljerna.
          </note>
          <note>
            Sammanfattningsvis: Regeringen satsar 8 miljarder kronor i projekt
            som kommer i gång nu. Det är ganska mycket. Pengarna har fördelats
            efter de principer som jag har redogjort för här.
          </note>
          <note>
            Den akuta arbetslöshetssituationen måste angripas på många olika
            sätt. Ett viktigt sätt är genom infrastrukturinvesteringar, men
            detta kan aldrig lösa arbetslöshetsproblemen på lång sikt. Den
            huvudsakliga sysselsättningseffekten uppstår när anläggningsarbetena
            är avslutade och Sverige blir mera konkurrenskraftigt.
          </note>
          <note type="speaker">
            Anf. 101 LARS-ERIK LÖVDEN (s):
          </note>
          <note>
            Herr talman! Vi har sannerligen inte glömt bort
          </note>
          <note>
            Öresundsbron och de övriga projekt som är knutna till den stora
            byggnationen. Men det ligger litet längre fram i tiden, med start
            först senhösten 1993.
          </note>
          <note>
            Det är nu vi upplever den besvärliga situationen på arbetsmarknaden,
            där vi riskerar en utarmning av byggarbetskåren, av den kompetens
            vi behöver just inför Öresundsbrobygget.
          </note>
          <note>
            Jag vill ändå ta fasta på det positiva som jag tycker finns antytt
            i kommunikationsministerns svar, nämligen att kommunikationsministern
            är beredd att fundera på ytterligare infrastruktursatsningar i
            det korta perspektivet.
          </note>
          <note>
            Jag vill uppmana kommunikationsministern att redan i kväll gå
            till departementet och skissera ett sådant paket och ta det till
            regeringen. Om kommunikationsministern kommer tilll riksdagen
            och begär mer pengar, exempelvis i kompletteringspropositionen,
            kan kommunikationsministern vara förvissad om stöd från socialdemokratiskt
            håll.
          </note>
          <note type="speaker">
            Anf. 102 ELVY SÖDERSTRÖM (s):
          </note>
          <note>
            Herr talman! Jag vill i likhet med föregående talare också ta
            fasta på det positiva. Jag kan konstatera att kommunikationsmininstern
            anser att
          </note>
          <note>
            Vedaprojektet är klart för start. Just därför är det viktigt
            att man anslår pengar för att kunna starta detta för övre Norrland
            så viktiga projekt.
          </note>
          <note>
            Jag ser fram emot att kommunikationsministern också ser till
            att det finns pengar när det är klart för start -- efter det att
            handlingarna varit utställda och arbetsplanen är färdig, vilket
            beräknas vara den 1
          </note>
          <note>
            juni i år.
          </note>
          <note type="speaker">
            Anf. 103 SVEN LUNDBERG (s):
          </note>
          <note>
            Herr talman! Mats Odell säger att endast två vägprojekt i Västernorrland
            är startklara. Men jag har en lista här som varit underlag för
            en uppvaktning i kommunikationsdepartementet över framför allt
            inlandsvägar. Här har man redovisat igångsättningstid, år och
            månad, och kostnaderna och att det, som jag nämnde tidigare, gäller
            40 000
          </note>
          <note>
            dagsverken.
          </note>
          <note>
            Detta är någonting man kunde sätta i gång omedelbart, och det
            är behövligt. Jag hoppas kommunikationsministern tittar på denna
            lista och försöker göra någonting åt den.
          </note>
          <note>
            Mats Odell har inte tackat ja till inbjudan om en resa på inlandsvägnätet,
            men jag hoppas att han kommer.
          </note>
          <note type="speaker">
            Anf. 104 ROLF L NILSON (v):
          </note>
          <note>
            Herr talman! Jag vill ta fasta på det kommunikationsministern
            nämner i svaret att det skall göras satsningar på infrastrukturinvesteringar
            som gagnar tillväxt och miljö. Jag har svårt att se att det inte
            skulle finnas några sådana projekt i Skåne.
          </note>
          <note>
            Jag har också svårt att se att man skulle kunna slå sig till
            ro i väntan på en förbindelse över Öresund.
          </note>
          <note>
            Det är väl knappast realistiskt att tro att den kommer att sättas
            i gång under 1993. Rimligtvis måste det dröja betydligt längre
            innan det bygget kommer i gång.
          </note>
          <note>
            Då måste man göra någonting annat under tiden, medan man ger
            upp planerna på en bro och i stället satsar på en miljövänlig
            förbindelse.
          </note>
          <note type="speaker">
            Anf. 105 BENGT KRONBLAD (s):
          </note>
          <note>
            Herr talman! Någon brist på investeringsprojekt finns inte i
            regionen. Det har lämnats förslag och jag vill gärna säga att
            regeringen omgående bör besluta och anvisa medel till de olika
            objekten.
          </note>
          <note>
            I sista delen av svaret som lämnades stod att regeringen följer
            utvecklingen på arbetsmarknaden och att regeringen med hänsyn
            till detta får bedöma om ytterliggare insatser behövs.
          </note>
          <note>
            Jag kan direkt tala om för ministern att i den regionen behövs
            dessa objekt. De behöver också komma till utförande för att se
            till att södra Sverige får den tillväxt och den förbättrade sysselsättningssituation
            som i dag behövs. Man behöver en förbättring i infrastrukturen
            för att få en utveckling som är till gagn för regionen och därmed
            också för Sverige och för parollen Hela Sverige skall leva.
          </note>
          <note type="speaker">
            Anf. 106 OLLE SCHMIDT (fp):
          </note>
          <note>
            Herr talman! Jag är ensam frågeställare från den borgerliga kanten,
            men man skall akta sig för att ta detta till intäkt för att synpunkterna
            bara delas av socialdemokrater runt om i vårt land. Så är det
            faktiskt inte, kommunikationsministern.
          </note>
          <note>
            Jag tror att det är viktigt att man i dessa sammanhang inte missleds
            att tro att Skåne bara är
          </note>
          <note>
            Sveriges kornbod och en plats för välmåga. Det har alltid varit
            den bild beslutsfattarna i Stockholm haft. Det pågår faktiskt
            en intensiv diskussion i mitt hemlän om att vi borde ta över beslutsfattandet
            regionalt i högre grad. En sådan situation tycker jag vi bör akta
            oss för.
          </note>
          <note>
            Vi har inte glömt Öresundsbron, men ibland undrar jag om inte
            kollegerna i regeringen försöker göra det. Jag är oroad över det.
            Tills beslutet är definitivt och man sätter spaden i jorden behövs
            litet annat. I den lista som också jag har med mig finns projekt
            i mitt hemlän som kan komma i gång omedelbart. De uppfyller kvalifikationerna,
            och jag hoppas kommunikationsministern kommer tillbaka till dem
            så fort som möjligt.
          </note>
          <note type="speaker">
            Anf. 107 HANS STENBERG (s):
          </note>
          <note>
            Herr talman! Det är många från Västernorrland uppe i denna debatt
            och det är ingen slump. Vi har ett av landets sämsta grusvägnät
            och inlandsvägnät på grund av våra många tunga transporter.
          </note>
          <note>
            E 4 genom Västernorrland är den garanterat sämsta delen i landet.
          </note>
          <note>
            Vi har dåliga järnvägar, delvis i vart fall, och vi har också
            nästintill landets högsta arbetslöshet -- den är i vart fall mycket
            hög.
          </note>
          <note>
            Men jag vill också ta fasta på det positiva kommunikationsministern
            säger här, att han skall komma tillbaka med ytterligare satsningar.
            Då hoppas jag verkligen att han har Västernorrland i åtanke. Behovet
            är enormt och det krävs att vi får ordentliga satsningar på Västernorrlands
            vägnät.
          </note>
          <note>
            Anf. 108 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag får svara i omgångar och det blir litet blandad
            kompott.
          </note>
          <note>
            Ytterligare satsningar: Jag har föreslagit i budgetpropositionen
            att riksdagen skall godkänna en ny princip. I lågkonjunkturen
            har det hänt att entrepenadprisindex har gått nedåt. Projekten
            blir billigare än vad som är kalkylerat. Vägverket säger att detta
            ligger på mellan 10 och 30 %. Den besparingen på 8 miljarder begär
            vi att få använda till ett ökat underhåll av vägnätet.
          </note>
          <note>
            Den kan då användas till de projekt ni har nämnt här som är underhållsprojekt,
            inte minst i
          </note>
          <note>
            Västernorrland där det finns en mycket dålig undergrund. Där
            finns en geologisk struktur med silt som binder vatten osv.
          </note>
          <note>
            Det är ett mycket stort problem som kostar väldigt mycket pengar.
            Vi hoppas kunna öka underhållet genom att få ta pengar från det
            här kontot och satsa på underhåll i stället.
          </note>
          <note>
            Sven Lundberg och Bengt Kronblad kom tillbaka med en lista på
            ett antal projekt. Problemet, mina vänner, är att riksdagen förhindrar
            oss att använda anslaget K1 för dessa projekt. Det finns inga
            projekt i Kalmar län, där man får anslaget K1.
          </note>
          <note>
            Detta är problemet.
          </note>
          <note>
            När det gäller Skåne måste det fattas ett antal strategiska beslut
            av typen var skall riksbangård syd ligga någonstans. Man kan inte
            bara bygga järnvägsspår på måfå ute i terrängen, även om den är
            lätt att bygga i ute i Skåne. Man bör ändå fatta en del sådana
            beslut innan man börjar dra fram järnvägar. Det är den typen av
            beslut som måste fram. Skåne har ett mindre avståndshandikapp
            än resten av Sverige. Skåne kommer inom en nära framtid att få
            många satsningar på infrastrukturen.
          </note>
          <note type="speaker">
            Anf. 109 SVEN LUNDBERG (s):
          </note>
          <note>
            Herr talman! Jag beklagar att jag blir tvungen att kommentera
            att kommunikationsministern nu är förhindrad att göra någonting
            på grund av tidigare beslut. Det kan inte vara så att en regering
            och en kommunikationsminister känner sig helt låsta och inte kan
            ta några initiativ, så att den tidigare socialdemokratiska regeringen
            styr allt även in i framtiden. Jag hoppas att kommunikationsministern
            nu tar egna initiativ och kommer till riksdagen. Jag hoppas att
            han begär pengar och satsningar.
          </note>
          <note type="speaker">
            Anf. 110 HANS STENBERG (s):
          </note>
          <note>
            Herr talman! Jag måste få fråga kommunikationsministern vad han
            egentligen menar. Tidigare i debatten sade han att det skulle
            komma ytterligare förslag på satsningar på infrastrukturen från
            regeringen. Men det han sade i sitt senaste inlägg uppfattade
            jag som att det enda som kommer är att de pengar som eventuellt
            blir över på grund av att prisbilden har gått ner skall kunna
            användas för underhåll. Jag hoppas att jag missförstod kommunikationsministern
            och att man från regeringens sida tänker komma med förslag på
            ytterligare satsningar på infrastrukturen.
          </note>
          <note>
            Det är nödvändigt i det här arbetsmarknadsläget.
          </note>
          <note>
            Det vore dumt att inte utnyttja lågkonjunkturen till att rusta
            upp infrastrukturen i landet på ett bättre sätt.
          </note>
          <note>
            Anf. 111 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Detta kommer att bli mitt sista inlägg med tanke
            på att jag har ett tjugotal frågor kvar att svara på.
          </note>
          <note>
            Sven Lundberg vill upphäva den tidigare socialdemokratiska regeringens
            beslut. Det kanske är väl grundat i vissa fall. Men det här är
            något annat och allvarligare. Jag kan försäkra att om vi skulle
            ta av anslaget K1 i det här fallet, skulle jag omedelbart hamna
            inför konstitutionsutskottet.
          </note>
          <note>
            Det går alltså inte. Det är inget vi kan bestämma.
          </note>
          <note>
            Riksdagen måste själv ändra sitt beslut.
          </note>
          <note>
            Överläggningen var härmed avslutad.
          </note>
          <note>
            11 § Svar på fråga 1991/92:508 om
          </note>
          <note>
            Öresundsbron
          </note>
          <note>
            Anf. 112 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Lars-Erik Lövdén har frågat mig om regeringen står
            fast vid avtalet med den danska regeringen om att det skall byggas
            en broförbindelse för väg- och järnvägstrafik mellan
          </note>
          <note>
            Malmö och Köpenhamn.
          </note>
          <note>
            Bakgrunden till frågan är den promemoria som miljö- och naturresursdepartementet
            upprättat och översänt till Svensk-Danska Broförbindelsen AB.
          </note>
          <note>
            Promemorian har av massmedia uppfattats som om regeringen nu
            kräver en förnyad utredning av ett tunnelalternativ.
          </note>
          <note>
            Sveriges regering och Danmarks regering har ingått ett folkrättsligt
            bindande avtal om en fast förbindelse över Öresund. Av avtalet
            framgår att förbindelsen utgår från en konstgjord halvö vid
          </note>
          <note>
            Kastrups flygplats och korsar Drogden i en sänktunnel till en
            konstgjord ö sydväst om
          </note>
          <note>
            Saltholm. Förbindelsen fortsätter härifrån som en lågbro och
            vidare som en högbro över farlederna
          </note>
          <note>
            Flintrännan och Trindelrännan och ansluter söder om Limhamn.
          </note>
          <note>
            Regeringen har beslutat att utformningen av denna förbindelse
            skall prövas enligt 4 kap. lagen om hushållning med naturresurser
            m.m. Inför denna prövning skall sökanden upprätta en miljökonsekvensbeskrivning
            enligt 5 kap. i nämnda lag och redovisa det material i övrigt
            som behövs för remissinstansernas ställningstagande till ansökningen
            samt för regeringens prövning av denna. Regeringen har ingen annan
            uppfattning än att arbetet skall utföras i enlighet med överenskommelsen.
          </note>
          <note type="speaker">
            Anf. 113 LARS-ERIK LÖVDÉN (s):
          </note>
          <note>
            Herr talman! Jag skall be att få tacka kommunikationsministern
            för svaret som jag är nöjd med. Jag har frågat kommunikationsministern
            om regeringen står fast vid avtalet med den danska regeringen
            om att det skall byggas en broförbindelse för väg- och järnvägstrafik
            mellan
          </note>
          <note>
            Malmö och Köpenhamn.
          </note>
          <note>
            Jag har inte ställt frågan därför att jag på något sätt tvivlar
            på kommunikationsministerns ambitioner och vilja i det här avseendet.
            Men jag känner utomordentligt stor oro för andra i regeringen
            --
          </note>
          <note>
            framför allt centerpartisterna som uppenbarligen har en annan
            uppfattning.
          </note>
          <note>
            Miljö- och resursdepartementet vill uppenbarligen på nytt aktualisera
            tunnelalternativet. De riktlinjer för miljöprövningen som departementet
            utfärdat kan i alla fall tolkas på det här sättet. Riktlinjerna
            vållade också stor uppmärksamhet i massmedia och uppfattades som
            om det skulle göras en förnyad utredning om tunnelalternativet.
          </note>
          <note>
            Nu har tunnelalternativet utretts och avvisats av riksdagen och
            den danska regeringen. Därmed borde den saken vara ur världen.
          </note>
          <note>
            Jag uppfattar kommunikationsministerns svar som att regeringen
            nu i sin helhet står bakom den överenskommelse som träffats mellan
            den svenska och danska regeringen. Jag hoppas att den signalen
            också går in i miljödepartementet och de centerpartister som huserar
            där.
          </note>
          <note>
            Jag vill emellertid ställa en följdfråga till kommunikationsministern.
            Räknar kommunikationsministern med att tidsplanen för byggandet
            av Öresundsbron skall hålla, vilket innebär ett igångsättande
            någon gång under hösten
          </note>
          <note>
            1993?
          </note>
          <note>
            Anf. 114 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Svaret på den frågan är ja.
          </note>
          <note type="speaker">
            Anf. 115 LARS-ERIK LÖVDÉN (s):
          </note>
          <note>
            Herr talman! Då är jag ännu mera nöjd med kommunikationsministerns
            svar.
          </note>
          <note>
            Överläggningen var härmed avslutad.
          </note>
          <note>
            12 § Svar på fråga 1991/92:510 om interrailsamarbetet
          </note>
          <note>
            Anf. 116 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Karin Pilsäter har frågat mig om vilka åtgärder
            regeringen avser att vidtaga för att verka för att interrailsamarbetet
            i Europa fortsätter.
          </note>
          <note>
            Interrailsamarbetet i Europa avgörs närmast inom
          </note>
          <note>
            UIC, som är en samarbetsorganisation för de europeiska järnvägsförvaltningarna.
          </note>
          <note>
            Från vissa medlemsförvaltningar, däribland
          </note>
          <note>
            Frankrike, Spanien och Italien, har det bl.a.
          </note>
          <note>
            framförts att reglerna för interrailsamarbetet inte skulle vara
            förenliga med EG:s kommande bestämmelser angående gränsöverskridande
            trafik.
          </note>
          <note>
            SJ har dock, jämte järnvägsförvaltningarna i
          </note>
          <note>
            Norden, Tyskland och Holland, protesterat mot att interrailsamarbetet
            inte längre upprätthålls. Frågan kommer ånyo att behandlas av
            UIC i april månad
          </note>
          <note>
            1992. SJ kommer därvid att arbeta för fortsatta möjligheter till
            att ''tågluffa'' i Europa.
          </note>
          <note type="speaker">
            Anf. 117 KARIN PILSÄTER (fp):
          </note>
          <note>
            Herr talman! Efter den här långa debatten som vi nyss har hört
            angående vägar och järnvägar i Skåne och Norrland, kan det vara
            intressant att också diskutera hur vi skall använda dem när de
            är färdiga.
          </note>
          <note>
            Utan att överdriva kan man konstatera att interrailkortet är
            en succé. Mer än 70 000 svenskar köpte interrailkort förra året.
            Interrailkortet finns för människor i alla åldrar. Att tågluffa
            har blivit en folkrörelse, och tack vare interrailkortet kan människor
            resa och uppleva hela Europa.
          </note>
          <note>
            Europa är på olika sätt splittrat, men genom interrailsamarbetet
            har människor i Europa förenats -- med ryggsäck och gymnastikskor
            är vi alla ganska lika. Självfallet lockas många nordbor till
            Sydeuropa, inte bara av sol och värme utan därför att det faktiskt
            är billigare att turista där.
          </note>
          <note>
            Nu har bl.a. Spanien, Frankrike och Italien kommit med signaler
            om att börja dra sig ur. Man bör då fråga sig varför de gör det.
            Det verkar mycket konstigt att EG-samarbetet skulle sätta hinder
            för gränsöverskridande passager. Jag trodde EG-
          </note>
          <note>
            samarbetet skulle syfta till att upphäva sådana hinder. Jag vill
            därför fråga: På vilket sätt kommer
          </note>
          <note>
            SJ att arbeta för det här samarbetet och vad kan regeringen göra
            därutöver?
          </note>
          <note>
            Anf. 118 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Som jag redovisade i mitt svar avgörs detta inom
            UIC. Där ''lobbar'' SJ, om jag får använda uttrycket, mycket kraftfullt
            tillsammans med andra medlemmar för att få behålla interrailsamarbetet.
          </note>
          <note>
            Jag anser, precis som Karin Pilsäter, att det vore mycket tragiskt
            om det här samarbetet skulle tvingas upphöra. Det finns en pedagogisk
            effekt också, nämligen att vi vänjer unga människor vid att åka
            järnväg. Vi ser att detta är ett bra, ett bekvämt och, inte minst,
            ett gemensamhetsbefrämjande sätt att resa. Det drar mycket låga
            marginalkostnader för de unga människorna som åker.
          </note>
          <note>
            SJ kommer att arbeta mycket intensivt för att den här möjligheten
            skall finnas kvar. Jag har fått mycket tydliga försäkringar från
            SJ.
          </note>
          <note type="speaker">
            Anf. 119 KARIN PILSÄTER (fp):
          </note>
          <note>
            Herr talman! En orsak till att länderna i Sydeuropa kanske har
            blivit litet negativa är att de inte riktigt har förstått vad
            vi har att erbjuda. De upplever det kanske som att vi kommer till
            deras länder utan att ha något att erbjuda i gengäld. Frågan är
            om vi inte skulle kunna ägna oss litet mer åt marknadsföring för
            att informera om vad vi faktiskt har att erbjuda.
          </note>
          <note>
            Man kan t.ex. marknadsföra Inlandsbanan nere i
          </note>
          <note>
            Sydeuropa genom att framhålla att människor kan komma hit och
            se midnattssol och åka genom
          </note>
          <note>
            Europas sista vildmarker. Förhoppningsvis kommer Inlandsbanan
            att vara kvar efter alla miljonsatsningar. Man kan arbeta för
            att bussbolagen kommer in i systemet med rabatter eller att man
            kan få åka på interrailkortet.
          </note>
          <note>
            Näringslivet kan kanske vara med och sponsra interrailresenärerna,
            osv.
          </note>
          <note>
            Jag avslutar med att verkligen uppmana kommunikationsministern
            och SJ att göra allt för att undvika att det här europeiska samarbetet
            spårar ur.
          </note>
          <note>
            Överläggningen var härmed avslutad.
          </note>
          <note>
            13 § Svar på frågorna 1991/92:512, 528, 529, 523
          </note>
          <note>
            och 539 om bemanningen av svenska fartyg
          </note>
          <note>
            Anf. 120 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Med hänvisning till en nyligen publicerad departementspromemoria
            om en ny svensk sjöfartspolitik har följande frågor ställts.
          </note>
          <note>
            Ines Uusmann har frågat mig om jag avser att lägga fram ett förslag
            till riksdagen om ett särskilt fartygsregister, vilket skulle
            göra tusentals svenska sjömän arbetslösa. Sten Östlund har frågat
            arbetsmarknadsministern om han avser föreslå lagregler som tar
            bort anställningstryggheten för svenska sjömän på svenska fartyg
            i ett särskilt register. Monica Öhman har frågat arbetsmarknadsministern
            om han avser att föreslå ingrepp i existerande svenska kollektivavtal
            för svenska fartyg. Doris Håvik har frågat socialministern om
            han avser att föreslå lagregler som diskriminerar utländska medborgare
            på svenska fartyg i vad gäller rätt till social trygghet enligt
            lag om allmän försäkring. Georg Andersson har frågat kulturministern
            om regeringen kommer att tillåta svenska företag att importera
            gästarbetare som inte omfattas av samma rättigheter som svenska
            arbetare.
          </note>
          <note>
            Arbetet inom regeringen är så fördelat att jag skall svara på
            samtliga dessa frågor. Jag besvarar dem i ett sammanhang.
          </note>
          <note>
            I den tjänstemannapromemoria som nyligen publicerats redovisas
            olika åtgärder för att stärka svensk sjöfart. Förslagen är nu
            ute på remiss. Först därefter kommer regeringen att ta ställning
            till förslagen.
          </note>
          <note type="speaker">
            Anf. 121 STEN ÖSTLUND (s):
          </note>
          <note>
            Herr talman! Jag ber att få tacka kommunikationsministern för
            svaret på min, Georg
          </note>
          <note>
            Anderssons och Ines Uusmanns vägnar.
          </note>
          <note>
            Det var inte svårt att ta emot svaret även för deras räkning,
            för det var ju faktiskt inget svar att tala om på de frågor som
            vi har ställt.
          </note>
          <note>
            Kommunikationsministern säger i svaret att arbetet inom regeringen
            är så fördelat att han skall svara på samtliga dessa frågor. Så
            vitt jag förstår är det en helt ny fördelning av arbetet i regeringen
            om kommunikationsministern i fortsättningen skall svara såväl
            för arbetsrätt, invandrarpolitik och socialförsäkringsfrågor som
            för frågor som har med detta att göra. Det är knappast den fördelning
            som man räknar med att ni i regeringen har -- och det har ni naturligtvis
            inte heller.
          </note>
          <note>
            Kommunikationsministern säger däremot i andra sammanhang, bl.a.
            i sitt pressmeddelande från departementet, att den här promemorian
            visar på den lagstiftning som behövs. Det är den vi vill debattera
            med dem som har ansvaret för respektive avsnitt inom regeringen.
          </note>
          <note>
            Mats Odell själv, som kommunikationsminister, har debatterat
            denna fråga i många sammanhang, inte minst i pressen, i Sjöfartstidningen
            och i andra sammanhang. Kommunikationsministern har också uttalat
            att han vill se en samförståndslösning av klassisk Saltsjöbadsmodell.
          </note>
          <note>
            Tiden går fort därför skulle jag direkt vilja ställa en följdfråga:
            Anser kommunikationsministern att detta förslag har någon likhet
            med det s.k. klassiska
          </note>
          <note>
            Saltsjöbadsavtalet? Är det på det här sättet som man tror att
            man skall komma överens med de fackliga organisationerna och är
            det på de här grunderna som man vill åstadkomma detta?
          </note>
          <note type="speaker">
            Anf. 122 DORIS HÅVIK (s):
          </note>
          <note>
            Herr talman! Jag beklagar att jag inte får motta ett svar från
            den som jag anser kompetent att ge svaret. Jag anser inte att
            Mats Odell är det på detta område. Det skulle vara att begära
            litet för mycket.
          </note>
          <note>
            Å andra sidan: Under tiden som denna tjänstemannapromemoria tillverkades
            på departementet var kommunikationsministern ute, tyckte till
            och tänkte både högt och skriftligt.
          </note>
          <note>
            Därför förstår jag inte varför frågan inte kan diskuteras i Sveriges
            riksdag, när den diskuteras i pressen hela tiden. Blir det bara
            munhäfta som inställer sig när den ligger på bordet?
          </note>
          <note>
            Vad som kan komma att hända ser jag som ganska upprörande när
            det gäller utländska sjömäns möjligheter till en social trygghet.
            Det enda som finns kvar för dem att få är arbetsskadeförsäkring,
            ingen sjukförsäkring, ingen rätt till pension. De kommer endast
            att forslas runt på ett fartyg.
          </note>
          <note>
            Händer det någonting och de skulle behöva ett stöd från den arbetsgivare
            de då har, finns det inget att få, om jag läst promemorian rätt.
          </note>
          <note>
            Man kan titta litet grand hur det har blivit i Norge.
          </note>
          <note>
            Man vill gärna påpeka att det där har gått utmärkt bra. Där finns
            16 491 registrerade sjömän. Av dem är 2 133 norrmän. 1 791 är
            befäl och 342 ingår i manskap. Då ser man vilken utveckling det
            kommer att bli. Ett faktum är att detta verkligen rimmar illa
            med det ansvar som vi vill ta för människor när de arbetar på
            ett svenskt fartyg. Ni är över huvud taget inte beredda att ställa
            upp för det. Det beklagar jag.
          </note>
          <note type="speaker">
            Anf. 123 MONICA ÖHMAN (s):
          </note>
          <note>
            Herr talman! Jag får tacka för svaret, som egentligen inte var
            något svar. Jag måste säga att jag faktiskt tycker att det är
            en mycket märklig fördelning av arbetet inom regeringen, om det
            är kommunikationsministern som också skall ansvara för de arbetsrättsliga
            frågorna. Jag hade ställt min fråga till arbetsmarknadsministern,
            som mig veterligt fortfarande har ansvaret för de frågorna.
          </note>
          <note>
            Jag kan inte tolka det på annat sätt än att regeringen visar
            en viss nonchalans mot oss. När vi försöker rikta oss till de
            statsråd som har ansvaret för ifrågavarande område, slås allting
            ihop i ett enda svar.
          </note>
          <note>
            Eftersom Mats Odell tagit på sig det här ansvaret, får jag väl
            ta mig friheten och ställa en fråga till honom: Om man inte uppnår
            de resultat som man förväntade sig, är man då beredd att ingripa,
            lagstifta och ta från sjöfolket rätten till kollektivavtal? Jag
            vill ha svar.
          </note>
          <note>
            Anf. 124 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag har full förståelse för att man ställer frågor.
            Här är det fråga om en stor omvälvning. Svensk sjöfart är i fara.
            Den är inte konkurrenskraftig. Vi har andra näringsgrenar i vårt
            land där konkurrensen har försvagats. Nu är det här en mycket
            speciell typ av internationell verksamhet, som sträcker sig över
            världshaven.
          </note>
          <note>
            Låt oss bara konstatera att det förslag som presenteras i departementspromemorian
            är ett tjänstemannaförslag.
          </note>
          <note>
            Det finns tre olika delar i förslaget. Den första är att skattebefrielse
            för svenska sjömän ombord på de föreslagna fartygen byts mot den
            nuvarande återbetalningen av skatten.
          </note>
          <note>
            Den andra delen handlar om de sociala kostnaderna, som hittills
            har täckts av ett bidrag på
          </note>
          <note>
            38 000 kr. Detta bidrag har urholkats undan för undan, inte minst
            av inflationen. I stället blir det nu en kraftig sänkning av de
            sociala avgifterna med 25
          </note>
          <note>
            procentenheter. Ändringen i denna del är helt okontroversiell
            för alla parter, och den bidrar till att man stärker den svenska
            sjöfartens konkurrenskraft.
          </note>
          <note>
            I den tredje delen berörs möjligheten för utlänningar att arbeta
            på svenska fartyg, vilket jag inte tror att att någon av frågeställarna
            har någonting emot. Detta är nog också helt okontroversiellt.
            Vi kommer ändå inte att kunna värja oss mot det här i ett EES-
            och EG-perspektiv.
          </note>
          <note>
            Det kommer att bli fri rörlighet för personer, kapital, tjänster
            och varor, dvs. de s.k. fyra friheterna.
          </note>
          <note>
            Den kontroversiella frågan är vem som skall förhandla för den
            utländska arbetskraften. Låt oss konstatera att av dessa tre och
            en halv delar är det tre som är okontroversiella.
          </note>
          <note>
            Den sista delen är nu ute på remiss. Vi hoppas att remissomgången
            skall belysa bl.a. de frågor som tas upp här. Jag är medveten
            om att detta är kontroversiellt. Därför är det bra att det blir
            en offentlig debatt och så småningom ett genomtänkt förslag. Låt
            oss sedan diskutera det förslaget.
          </note>
          <note type="speaker">
            Anf. 125 STEN ÖSTLUND (s):
          </note>
          <note>
            Herr talman! Det handlar om förhandlingsrätten, sade Mats Odell.
            Ja, förvisso, men det handlar också om lagen om anställningsskydd,
            om hela den arbetsrättsliga lagstiftningen och om den sociala
            lagstiftning som vi har i vårt land.
          </note>
          <note>
            Svenskt sjöfolk och svensk fackföreningsrörelse har aldrig sagt
            nej till att invandrare skall jobba på dessa arbetsplatser. Jag
            vågar påstå att vi har varit föregångare, genom att vi har sett
            till att de har varit välkomna och att de har fått samma villkor
            som svenska sjömän. Men nu är det slut med rätten för invandrarna
            att få arbeta under samma villkor som svenskar på svenska arbetsplatser.
            På fartyg flaggade med den blågula fanan i aktern skall nu filippinska
            avtal kunna gälla, och det är svenska arbetsplatser. Det är det
            som är så skrämmande.
          </note>
          <note>
            Dessutom kommer man att kasta i land många tusen svenska sjömän,
            som man genom det nya registret får rätt att säga upp utan saklig
            grund.
          </note>
          <note>
            Till sist vill jag ställa en fråga: Är detta verkligen förenligt
            med en minister som kommer från kds, med hans moral och etik?
            Anf. 126 DORIS
          </note>
          <note type="speaker">
            HÅVIK (s):
          </note>
          <note>
            Herr talman! Visst finns det utländska sjömän på svenska fartyg,
            och de har rätt till social trygghet.
          </note>
          <note>
            De har rätt till pension när de avgår från sin tjänst.
          </note>
          <note>
            I denna promemoria står det på ett ställe att det är både önskvärt
            och rimligt att liknande arbets- och lönevillkor gäller för lika
            arbete på samma arbetsplats. Men det är ju just detta som skall
            tas bort. Härigenom har man sett till att svenska sjömän inte
            skall jobba på dessa båtar, utan där skall det vara enbart utländsk
            besättning. Eller skall det vara skillnader i löner på samma fartyg?
          </note>
          <note>
            Eller skall det vara som i Norge, där bara befälet har norsk
            anställning och manskapet består av några få? Detta är en väldigt
            viktig fråga.
          </note>
          <note>
            Ni på departementet måste väl ändå ha tänkt efter innan ni skrev
            denna promemoria och satte era tankar på pränt. Det hela är mycket
            dunkelt uttryckt. Vid en remissomgång borde ju de som läser promemorian
            kunna förstå vad som står i den.
          </note>
          <note>
            Jag efterlyser en översättning av innehållet, kommunikationsministern.
          </note>
          <note type="speaker">
            Anf. 127 MONICA ÖHMAN (s):
          </note>
          <note>
            Herr talman! Jag har precis samma uppfattning som mina kamrater
            här. Men det kan väl ändå inte vara meningen att det skall vara
            särbestämmelser för en viss yrkeskår, för sjömännen.
          </note>
          <note>
            Jag blev faktiskt litet skrämd när jag läste promemorian. Jag
            har fått förmånen -- om man nu kan kalla det för en förmån --
            att vara med i den arbetsrättskommitté som just har börjat att
            arbeta.
          </note>
          <note>
            När jag läste svaret slog det mig att vi kanske inte behöver
            göra så mycket mera, eftersom detta verkar vara den nya given
            när det gäller arbetsrätten.
          </note>
          <note>
            Anf. 128 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Vad är rätt? Vad är fel? Vad är en rätt moral och
            etik i detta sammanhang?
          </note>
          <note>
            Hotet mot svensk sjöfart utgörs av vårt för höga kostnadsläge.
            Nu hoppas vi att parterna förhandlar om förslaget. Departementets
            tjänstemän har avgett en promemoria som föreslår en lagstiftning,
            som kan vara nödvändig för att göra svensk sjöfart konkurrenskraftig.
            Jag vet att en del av de inblandade tycker att det vore bättre
            att flagga ut dessa fartyg. Då måste vi fråga oss: Vad är det
            för moral, att dessa fartyg inte längre skulle lyda under t.ex.
            svenska säkerhets- och miljökrav? Det är alltså inte lätt att
            veta exakt vad som är rätt och fel här.
          </note>
          <note>
            Jag har sagt att jag arbetar för breda samförståndslösningar
            i den klassiska
          </note>
          <note>
            Saltsjöbadsandan, och det står jag fast vid. Men jag kan, herr
            talman, inte i dag -- en vecka efter publiceringen av departementspromemorian
            -- ha en definitiv uppfattning. Remissinstanserna måste först
            få säga sitt, och sedan kommer det att läggas fram ett förslag
            från departementet i form av en proposition.
          </note>
          <note type="speaker">
            Anf. 129 STEN ÖSTLUND (s):
          </note>
          <note>
            Herr talman! Samtidigt som kommunikationsministern under ganska
            lång tid har fört en massa debatter i olika sammanhang har det
            utarbetats en departementspromemoria på departementet. Kommunikationsministern
            vill väl ändå inte göra gällande att det här inte skulle vara
            den linje som man har kommit fram till att man skall driva framöver?
            I så fall jobbar ni oerhört klumpigt, men så klumpiga tror jag
            faktiskt inte att ni är.
          </note>
          <note>
            Anf. 130 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag vet inte vilken erfarenhet Sten
          </note>
          <note>
            Östlund har av arbetet på ett departement, men det går faktiskt
            till så, att tjänstemännen i det här fallet -- utifrån den skrivning
            som fanns i budgetpropositionen -- har utarbetat ett förslag.
          </note>
          <note>
            Förutsättningarna var att rederistödet skulle upphöra och att
            flagglagen har tagits bort. När
          </note>
          <note>
            Sverige är på väg in i ett EES-avtal med frihet för varor, tjänster,
            kapital och personer kan vi inte ha särskilda lagar för överlåtelse
            av fartyg. Det är en orimlighet.
          </note>
          <note>
            Utifrån dessa förutsättningar har nu departementets tjänstemän
            utarbetat ett förslag.
          </note>
          <note>
            Låt oss nu, Sten Östlund, i lugn och ro avvakta vad parterna
            kommer fram till och vad remissinstanserna säger. Därefter kommer
            departementet och regeringen att lägga fram ett förslag, och låt
            oss sedan diskutera det förslaget.
          </note>
          <note>
            Överläggningen var härmed avslutad.
          </note>
          <note>
            14 § Svar på fråga 1991/92:526 om trafikledsinvesteringar i Gävleborgs
            län
          </note>
          <note>
            Anf. 131 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Axel Andersson har frågat mig när jag räknar med
            att E 4:ans upprustning genom
          </note>
          <note>
            Gävleborgs län och snabbtågsförbindelsen
          </note>
          <note>
            Stockholm--Sundsvall blir färdiga.
          </note>
          <note>
            I det beslut som regeringen fattade den 12 mars i år fördelades
            medel till investeringar i vägar och järnvägar. Bl.a. fick Gävleborgs
            län för igångsättning av utbyggnaden av väg E 4 från
          </note>
          <note>
            Norrala norr om Söderhamn och norrut 340 milj.kr.
          </note>
          <note>
            Till åtgärder på Ostkustbanan i Gävleborgs län anvisades 221
            milj.kr. Dessutom har tidigare 137
          </note>
          <note>
            milj.kr. av infrastrukturanslaget anvisats till
          </note>
          <note>
            Ostkustbanan inom Gävleborgs län.
          </note>
          <note>
            För att färdigställa snabbtågsförbindelsen
          </note>
          <note>
            Stockholm--Sundsvall och E 4:an mellan
          </note>
          <note>
            Söderhamn och Hudiksvall fordras emellertid ytterligare medel
            i storleksordningen 2 miljarder kronor. Färdigställandet är beroende
            på i vilken omfattning riksdagen kommer att bevilja medel för
            fortsatt infrastrukturbyggande och hur de ordinarie medel som
            frigörs genom beslutade tidigareläggningar kommer att disponeras.
            Jag kan därför inte nu ange någon tidpunkt för när de aktuella
            åtgärderna kommer att vara genomförda.
          </note>
          <note type="speaker">
            Anf. 132 AXEL ANDERSSON (s):
          </note>
          <u who="unknown" xml:id="i-c14b79071be2f943-0">
            <seg>
              t
            </seg>
          </u>
          <note>
            Herr talman! Jag ber att få tacka kommunikationsministern för
            svaret på min fråga.
          </note>
          <note>
            Kommunikationsministern har ju haft en tuff eftermiddag, men
            den börjar närma sig sitt slut.
          </note>
          <note>
            Den fråga som jag har ställt kan vid första påseendet synas mycket
            enkel. Men den har tillkommit med anledning av det pressmeddelande
            som har utformats på kommunikationsministerns departement av hans
            informationssekreterare.
          </note>
          <note>
            När det gäller den ram som regeringen har att arbeta med när
            det gäller infrastruktursatsningar --
          </note>
          <note>
            ca 20 miljarder, varav det mesta är ett arv från den gamla socialdemokratiska
            regeringen -- visade det sig när jag försökte göra en summering
            att med de inteckningar som är gjorda finns det inga mer pengar.
            Då är frågan berättigad.
          </note>
          <note>
            Det vore av intresse av få reda på kommunikationsministerns egen
            inställning och ambition beträffande de bägge stora infrastrukturprojekten
            genom Gävleborgs län, som inte är regionala utan fast mer av nationell
            karaktär. Det som står i svaret, att det är riksdagen som beslutar
            om tilldelning av medel, är riktigt.
          </note>
          <note>
            Men det som riksdagen inte fattar beslut om är den nuvarande
            regeringens ambitioner att fullfölja stora och för hela landet
            viktiga projekt.
          </note>
          <note>
            Jag skall förtydliga min fråga: Vad är kommunikationsministerns
            uppfattning? Är ambitionen i departementet att dessa jobb skall
            fortgå kontinuerligt tills de är klara?
          </note>
          <note>
            Anf. 133 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag önskar nästan att Axel Andersson hade varit
            här litet tidigare på eftermiddagen när jag var kringgärdad av
            ledamöter från framför allt
          </note>
          <note>
            Skåne och Västernorrland vilka inte tyckte att de hade fått något.
            Axel Andersson representerar ändå en del av landet som har fått
            hundratals miljoner, men han är ändå inte nöjd.
          </note>
          <note>
            Jag förstår att han vill ha ett besked om när allt detta står
            klart. Svaret på den frågan är att jag inte vet det. Vårt land
            har så enorma behov av satsningar på infrastrukturen. Därför är
            det minst sagt vanskligt att stå här och tala om ungefär när olika
            stråk kan vara färdigbyggda.
          </note>
          <note>
            Exempelvis utbyggnaden av de motorvägar som riksdagen har enats
            om bör byggas ut innebär en kostnad på ca 60 miljarder kronor.
            Det är alltså enorma pengar som behövs. Gävleborgs län är inget
            undantag.
          </note>
          <note>
            Jag kan alltså inte, herr talman, svara mer exakt på
          </note>
          <note>
            Axel Anderssons fråga än vad som framgår av det skriftliga svaret.
          </note>
          <note>
            Ambitionen från regeringens sida är att vi skall fortsätta att
            bygga ut infrastrukturen. Vi hoppas kunna minska konsumtionen,
            både hos hushållen och hos den offentliga sektorn, för att kunna
            öka investeringarna, så att vi långsiktigt skall kunna fortsätta
            att arbeta och bo här i vårt nordliga land.
          </note>
          <note type="speaker">
            Anf. 134 AXEL ANDERSSON (s):
          </note>
          <note>
            Herr talman! Jag tackar återigen för svaret. Till slut kom regeringens
            ambition fram. Och om jag skall tolka det som kommunikationsministern
            sade på ett välvilligt sätt innebär det att han liksom jag anser
            att projekten mår bäst av, och blir billigast, om de sköts kontinuerligt.
          </note>
          <note>
            Jag vill emellertid tillfoga en sak. Mats Odell sade att jag
            inte är nöjd. Men det var att ta i litet grand.
          </note>
          <note>
            Jag uttryckte min uppskattning över att detta har kommit till
            stånd. Men på en punkt är Mats Odells tolkning riktig, nämligen
            när det gäller vad den ordentliga satsningen på Ostkustbanan på
            drygt 200
          </note>
          <note>
            miljoner innebär i antal arbetstillfällen. Jag har kontrollerat
            detta med banverket. Det framgick då att ett delprojekt på ca
            40 miljoner sysselsätter människor utanför verket och utanför
            myndigheten. Och med en byggarbetslöshet i
          </note>
          <note>
            Gävleborg på 30 % i dag, den högsta i Sverige, är det naturligtvis
            otillfredsställande att man inte har fått mer sysselsättningsskapande
            delar i detta projekt.
          </note>
          <note>
            Anf. 135 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag vore mycket tacksam, Axel
          </note>
          <note>
            Andersson, om vi kunde få även
          </note>
          <note>
            Socialdemokraternas hjälp när det gäller att minska andelen egenregiarbeten
            inom de olika verken och öka den del som går ut på entreprenad.
          </note>
          <note>
            När det gäller banverket är denna ambition mycket hög. Banverket
            har en egen skola i Ängelholm som utbildar entreprenörer och andra
            för att de skall kunna delta även i de arbeten som ligger ovanför
            banvallarna, dvs. rälsarbeten, kraftinstallationer och signalinstallationer.
            Detta pågår, men det behöver öka.
          </note>
          <note>
            Slutligen, herr talman, har Axel Andersson naturligtvis alldeles
            rätt i att den samhällsekonomiska vinsten av investeringar egentligen
            uppstår först när något är klart, när man får ett stråk som är
            färdigt.
          </note>
          <note type="speaker">
            Anf. 136 AXEL ANDERSSON (s):
          </note>
          <note>
            Herr talman! Nu försökte kommunikationsministern dribbla litet
            grand med mig. Jag anser inte att det innebär någon lösning att
            flytta arbetslösheten från en ficka till en annan.
          </note>
          <note>
            Verken, även banverket, har mycket duktigt folk som är specialister
            på sitt jobb, linjedragningar och andra specialarbeten, och detta
            jobb skall de naturligtvis göra. Men jag efterfrågade de sektorer
            som finns inom detta jobb som innebär ordentliga grundarbeten,
            anläggningsarbeten, som är typiska jobb som arbetslösa och kunniga
            byggnadsarbetare kan utföra.
          </note>
          <note>
            Anf. 137 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag vill till sist säga att den information som
            jag har innebär att banverkets anläggningsarbeten, under själva
            rälsen, till hundra procent är entreprenader och inte egenregiarbeten.
          </note>
          <note type="speaker">
            Anf. 138 AXEL ANDERSSON (s):
          </note>
          <note>
            Herr talman! Det stämmer nog. Men om vi skulle knyta ihop denna
            diskussion innebär det att kommunikationsministern är beredd att
            stödja ett kontinuerligt utförande av detta objekt, vilket successivt
            kan ge arbetstillfällen och även lätta på trycket i den nuvarande
            svåra arbetsmarknadssituationen.
          </note>
          <note>
            Jag tycker att kommunikationsministern till sist skulle kunna
            kosta på sig en liten poänggivande markering om att det är klart
            att man skall se till att både E 4:an men framför allt Ostkusbanan,
            som vi har diskuterat mest, skall färdigställas och att ministern
            är beredd att prioritera dessa redan påbörjade och stora projekt
            om riksdagen fattar beslut om att anslå medel.
          </note>
          <note>
            Överläggningen var härmed avslutad.
          </note>
          <note>
            15 § Svar på fråga 1991/92:533 om utlokalisering av bil- och
            körkortsregistret
          </note>
          <note>
            Anf. 139 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Monica Öhman har frågat mig om det skall fungera
            så att departementet stoppar förslag som innebär att en länsstyrelse
            inom sitt område tar ansvar för arbetsmarknadssituationen.
          </note>
          <note>
            Länsstyrelsen i Norrbottens län begärde i juni 1991
          </note>
          <note>
            att trafiksäkerhetsverkets (TSV) registeravdelning skulle bereda
            ett förslag till utlokalisering av bilregistret till Arjeplog.
            TSV fann att en utflyttning enligt länsstyrelsens förslag framstod
            som olämplig och redovisade därför ett eget förslag till verksamheter
            som går att lokalisera till
          </note>
          <note>
            Arjeplog. Länsstyrelsen har i en skrivelse till regeringen i
            december förra året hemställt att TSV
          </note>
          <note>
            ges i uppdrag att genomföra de av verket föreslagna åtgärderna.
          </note>
          <note>
            När TSV lade fram sitt förslag utgick verket från att fritidsbåtsregistret
            skulle vara kvar och att det därför kunde skötas från Arjeplog.
            En annan verksamhet som också skulle kunna administreras därifrån
            var kilometerskatten. Efter att TSV lagt fram sitt förslag har
            förutsättningarna förändrats.
          </note>
          <note>
            Regeringen har i budgetpropositionen aviserat att fritidsbåtsregistret
            skall avvecklas. Även kilometerskatten torde komma att avskaffas
            som en följd av den europeiska integrationen.
          </note>
          <note>
            Som jag har sagt i kammaren tidigare i dag kommer regeringen
            under försommaren att i en proposition ta upp förslag till riktlinjer
            för och organisation av det framtida trafiksäkerhetsarbetet. Eftersom
            biloch körkortsregistreringen kommer att behandlas i propositionen
            vore det fel att nu ta ställning till en eventuell utlokalisering
            av registerverksamheten.
          </note>
          <note type="speaker">
            Anf. 140 MONICA ÖHMAN (s):
          </note>
          <note>
            Herr talman! Jag tackar för svaret. Anledningen till min upprördhet
            -- jag måste erkänna att jag blev ganska upprörd när jag fick
            informationen i fråga --
          </note>
          <note>
            är följande. När den här kammaren har diskuterat regionalpolitik
            har vi från Norrlandslänen många gånger hävdat att verksamheter
            måste utlokaliseras från bl.a. det aktuella området för att få
            en bredd på arbetsmarknaden.
          </note>
          <note>
            Men samtidigt har riksdagen sagt att respektive län måste ta
            ett inomregionalt ansvar. Arjeplog befinner sig redan i en besvärlig
            situation. Och värre lär det bli om Laisvallgruvan läggs ner,
            vilket väl nästan allt nu tyder på. Vi i länsstyrelsen har därför
            känt att vi måste ta ett ansvar för den här orten. I total politisk
            enighet fattades således beslutet om att flytta den här enheten
            från länsstyrelsens centrala kansli i Luleå upp till
          </note>
          <note>
            Arjeplog. Detta skapar naturligtvis upprördhet bland personalen.
            Människorna är inte beredda att flytta till Arjeplog, och det
            har vi väl förståelse för.
          </note>
          <note>
            Men samtidigt har vi lyckats föra ut våra argument.
          </note>
          <note>
            Vad händer då på departementet när det gäller det här beskedet?
            Ja, naturligtvis framstår politikerna i
          </note>
          <note>
            Norrbotten som, skulle jag vilja säga, virrhöns.
          </note>
          <note>
            Man får stöd av departementet men inte av oss, dvs. de egna.
            Jag tycker nog att man bör fundera två gånger innan en sådan här
            begäran avslås. I
          </note>
          <note>
            länet har vi tagit en ordentlig match, och vi förväntade oss
            faktiskt litet stöd söderifrån.
          </note>
          <note>
            Anf. 141 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag tycker att alla initiativ av det här slaget
            är bra. När statlig verksamhet berörs som är föremål för en kraftfull
            omstrukturering -- och
          </note>
          <note>
            Monica Öhman vet att det här sker med anledning av en utredning
            som Ingemar Mundebo har genomfört -- tror jag ändå att det är
            fel att nu ta ställning till eventuella utlokaliseringar av olika
            delar av verksamheten. Trots allt är det inte så lång tid kvar
            tills en proposition läggs fram och beslut fattas i frågan. Därefter
            kan vi se vilka möjligheter som finns till eventuella utlokaliseringar.
          </note>
          <note type="speaker">
            Anf. 142 MONICA ÖHMAN (s):
          </note>
          <note>
            Herr talman! Jag kan ha viss förståelse för kommunikationsministern,
            som har blivit ordentligt plågad i dag. Det har ju varit en lång
            debatt. Därför nöjer jag mig med att säga att jag hoppas att ministern
            har dessa saker i bakhuvudet när han och andra arbetar med propositionen.
          </note>
          <note>
            Dessutom hoppas jag att ni i det jobbet tar i beaktande de funderingar
            som vi har. Sedan får vi se hur det blir. Jag lever alltså fortfarande
            på hoppet.
          </note>
          <note>
            Överläggningen var härmed avslutad.
          </note>
          <note>
            16 § Svar på fråga 1991/92:552 om tidigareläggning av beställningar
            av spårbundna fordon
          </note>
          <note>
            Anf. 143 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Elvy Söderström har frågat mig om regeringen är
            beredd att medverka till att trafikföretag och trafikhuvudmän
            ges möjlighet att tidigarelägga beställningar av spårburna fordon.
          </note>
          <note>
            Av överenskommelsen om trafik och miljö i
          </note>
          <note>
            Stockholmsregionen framgår att kostnaderna för inköp av nya tunnelbanevagnar
            skall finansieras av landstinget. Vagnkostnaderna beräknas till
            4 000
          </note>
          <note>
            milj.kr. för perioden 1991--2005. Motsvarande gäller för överenskommelsen
            i Göteborgsregionen, där Göteborgs kommun åtar sig att upprusta
            spårvägen och genomföra nya spårvägsinvesteringar.
          </note>
          <note>
            Något anslag inom kommunikationsdepartementets verksamhetsområde
            som får användas för mera omfattande inköp av rullande materiel
            inom kollektivtrafiken har hittills inte funnits. Anslaget
          </note>
          <note>
            Byggande av länstrafikanläggningar omfattar visserligen delposten
            Bidrag till investeringar i trafikmedel m.m., men den posten är
            för budgetåret 1991/92 endast på 70 milj.kr. och är helt intecknad.
          </note>
          <note>
            Av det statliga anslaget Investeringar i trafikens infrastruktur
            är 5,5 miljarder reserverade för storstadsregionerna. Som namnet
            på anslaget anger får medlen dock inte användas för investeringar
            i rullande materiel.
          </note>
          <note>
            Jag kan däremot glädja Elvy Söderström med att säga att genom
            det förslag som finns i regeringens proposition (1991/92:130)
            om ökad konkurrens inom den kollektiva persontrafiken och som
            beslutades den 12 mars i år möjliggörs en tidigareläggning av
            inköp av t.ex. regionaltåg.
          </note>
          <note>
            Förslaget innebär att statens förhandlare för köp av interregional
            persontrafik får som ett alternativ till driftsbidrag förhandla
            om upphandling av rullande järnvägsmateriel. I stället för att
            upphandla själva trafiken köper staten rullande järnvägsmateriel
            som sedan får disponeras av den som får trafikeringsrätten för
            avsedd trafik. Staten står med andra ord för kapitalkostnaderna
            för trafiken, medan trafikeringsrättsinnehavaren står för trafikdriften.
          </note>
          <note>
            Härigenom möjliggörs en förnyelse av vagnparken och därmed också
            en effektivisering av trafiken.
          </note>
          <note>
            Nybeställningarna bör också kunna få sysselsättningsskapande
            effekter.
          </note>
          <note>
            Jag vill tillägga att motsvarande förfarande har tillämpats på
            en länsjärnväg, nämligen Blekinge kustbana, där helt nya tåg satts
            in i trafik. Inköpen av vagnarna har finansierats med det statliga
            tioåriga driftsbidraget. En tät trafik på banan med komfortabla
            vagnar har medverkat till ett kraftigt ökat resande, vilket är
            mycket glädjande.
          </note>
          <note type="speaker">
            Anf. 144 ELVY SÖDERSTRÖM (s):
          </note>
          <note>
            Herr talman! Jag tackar för svaret på min fråga.
          </note>
          <note>
            Kommunikationsministern var, som framgick av den förra debatten,
            i Örnsköldsvik i fredags och fick där information om hur angeläget
            och viktigt det är för jobben just när det gäller den industri
            som tillverkar spårbundna fordon att beställningarna kommer till
            stånd så snart som möjligt.
          </note>
          <note>
            Jag måste säga att jag är positiv till den aktuella förändringen.
            Men jag är inte riktigt på det klara med hur pass långt fram i
            tiden möjligheten finns att göra sådana här beställningar. Som
            ministern vet är det viktigt att beställningarna kommer till stånd
            nu. Från industrins sida talas det om halvårsskiftet. Därefter
            är det stopp. Industrin läggs ner, och vi står utan kompetens
            på ett för
          </note>
          <note>
            Sverige viktigt område. Det gäller alltså tillverkningen av vagnar
            av just den typ som tillverkas vid bl.a. ABB Railcar i Örnsköldsvik.
          </note>
          <note>
            Därför är jag intresserad av att höra ministerns bedömning av
            det förslag som finns i propositionen.
          </note>
          <note>
            Är departementet efter riksdagens behandling av ärendet startklart?
            Hur länge får man alltså vänta på att nämnda möjlighet skall föreligga?
          </note>
          <note>
            Anf. 145 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Det är väldigt bra när man, utan att nya pengar
            anslås, kan använda de pengar som redan är anslagna på ett mera
            kreativt sätt och det är ju vad det här är fråga om. Det handlar
            alltså om att göra kollektivtrafiken så attraktiv att den blir
            lönsam.
          </note>
          <note>
            Jag måste ändå påminna om att det inte är kommunikationsdepartementet
            eller regeringen som köper de här vagnarna eller den här trafiken.
          </note>
          <note>
            Det gör den som innehar trafikeringsrätten för de aktuella sträckorna.
          </note>
          <note>
            Om riksdagen hinner fatta beslut i ärendet under vårriksdagen,
            och jag utgår från att så kommer att vara fallet, måste den här
            möjligheten föreligga redan före halvårsskiftet.
          </note>
          <note>
            Överläggningen var härmed avslutad.
          </note>
          <note>
            17 § Svar på fråga 1991/92:553 om postens verksamhet i Ånge
          </note>
          <note>
            Anf. 146 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Hans Stenberg har frågat mig vilka åtgärder regeringen
            avser att vidta om postverket genomför de föreslagna neddragningarna
            i Ånge.
          </note>
          <note>
            Postverket, liksom många andra, är påverkat av det ekonomiska
            läget. Därutöver har postverket sedan tidigare svåra lönsamhetsproblem
            i paketverksamheten. Behovet av rationaliseringar är därför stort.
          </note>
          <note>
            Postverket ser för närvarande över sitt transportoch terminalsystem
            för postorder- och ekonomipaket som innebär att sorteringen koncentreras
            från nuvarande nio till fyra terminaler. En av de kvarvarande
            fyra terminalerna är den i Ånge. På terminalen i Ånge kommer emellertid
            neddragningar att ske. Postverket ser även över uppsamlingssorteringen
            av brev m.m. i
          </note>
          <note>
            Ånge. Även i denna verksamhet kommer neddragningar att ske.
          </note>
          <note>
            I instruktionen för postverket (SFS 1988:79) anges i 7 § att
            postverket bestämmer närmare om den regionala och lokala verksamhetens
            organisation.
          </note>
          <note>
            Det är olyckligt att arbetstillfällen kommer att försvinna i
            Ånge till följd av postverkets rationaliseringar. Emellertid är
            det en förutsättning för att vi skall behålla och utveckla arbete
            och boende i Sverige att affärsverk och företag är effektiva och
            lönsamma.
          </note>
          <note type="speaker">
            Anf. 147 HANS STENBERG (s):
          </note>
          <note>
            Herr talman! Till att börja med tackar jag kommunikationsministern
            för svaret, som jag dock tycker visar en viss passivitet från
            regeringens sida.
          </note>
          <note>
            Ånge är en liten inlandskommun med drygt 12 000
          </note>
          <note>
            invånare som har drabbats väldigt hårt under de senaste åren
            av stora industrinedläggningar.
          </note>
          <note>
            Kommunen är extremt beroende av statliga arbetstillfällen. SJ
            och posten är stora och dominerande arbetsgivare inom kommunen.
          </note>
          <note>
            När det gäller SJ har man under årens lopp ideligen fått uppleva
            små indragningar av verksamheten.
          </note>
          <note>
            Och nu aviserar posten neddragningar som kan få mycket stora
            konsekvenser för Ånges del.
          </note>
          <note>
            Om det värsta alternativet blir ett faktum för Ånges del blir
            det ett dråpslag mot Ånge kommun, fullt jämförbart med en nedläggning
            av Volvos verksamhet i Göteborg. Sett till kommunens storlek blir
            konsekvenserna väldigt stora.
          </note>
          <note>
            Det får också följdeffekter för det privata näringsliv som finns
            kvar. I och med att samhällsservicen dras undan och arbetstillfällen
            försvinner på den statliga sidan påverkas också detta.
          </note>
          <note>
            Jag förstår av kommunikationsministerns svar --
          </note>
          <note>
            om jag uppfattar det rätt -- att han inte tycker att de statliga
            verken skall ta något speciellt regionalpolitiskt ansvar. Posten
            skall enbart göra de affärsmässiga bedömningarna.
          </note>
          <note>
            Jag hade på känn att kommunikationsministern hade den inställningen,
            trots de direktiv som tidigare har funnits för statliga verk att
            även ta regionalpolitiskt ansvar. Men min fråga gällde faktiskt
            om regeringen tänkte vidta några åtgärder för att stötta näringslivet
            och verksamheten i Ånge om neddragningarna blir verklighet.
          </note>
          <note>
            Anf. 148 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Låt oss börja med att titta litet grand på posten.
            Posten har länge varit ett s.k. naturligt monopol. Vissa saker
            har gått väldigt bra och man har tjänat mycket pengar på de verksamheterna,
            pengar som har använts för att subventionera olika typer av verksamhet
            som inte har gått så bra.
          </note>
          <note>
            Det som nu har hänt är att posten har fått konkurrens på de mest
            lönsamma affärsområdena.
          </note>
          <note>
            Det har gjort att man har varit tvungen att sänka priserna undan
            för undan. Posten har också utsatts för konkurrens genom att telefax
            är ett kommunikationsmedel som utnyttjas mer och mer och som gör
            att brevsortering och annat sådant får ett helt annat underlag
            än den hade tidigare. Detta är den faktiska verklighet som man
            har att hantera.
          </note>
          <note>
            Nu har posten ändå valt att ha kvar terminalen för post- och
            ekonomipaket i Ånge, mycket beroende just på det regionalpolitiska
            läget. Det, Hans
          </note>
          <note>
            Stenberg, är en aktiv regionalpolitisk insats som posten gör.
            Det måste vi faktiskt hålla i minnet.
          </note>
          <note>
            Ånges ställning som järnvägsknut i gränslandet
          </note>
          <note>
            Mellansverige och norra Sverige har historiskt gjort orten till
            ett naturligt val. Men eftersom en ökad andel av breven distribueras
            med s.k. elektronisk post -- fakturor m.m. skrivs ut, kuverteras
            och sorteras nära mottagaren -- har järnvägsbefordran minskat
            i betydelse. Regeringens huvudstrategi är att föra en ekonomisk
            politik som leder till att hela
          </note>
          <note>
            Sverige skall leva. Det förutsätter att en så oerhört viktig
            verksamhet som posten är konkurrenskraftig och kan fortsätta sin
            verksamhet över hela landet.
          </note>
          <note>
            Därför måste posten vara effektiv i sin kärnverksamhet. Det är
            det bästa sättet att garantera att den också kan åta sig sina
            viktiga sociala och regionalpolitiska uppgifter.
          </note>
          <note type="speaker">
            Anf. 149 HANS STENBERG (s):
          </note>
          <note>
            Herr talman! Kommunikationsministern säger här att pakethanteringen
            i Ånge blir kvar. Jag vill ställa en fråga till kommunikationsministern:
            Är det helt klart att det är så? När jag var i kontakt med fackliga
            företrädare inom posten under förra veckan, hade man där inte
            fått något klart besked i den frågan. Man såg med stor oro på
            vad som var på väg att hända. Jag hoppas att det svar som kommunikationsministern
            har gett är riktigt och att den delen av verksamheten är tryggad.
          </note>
          <note>
            Den konkurrens posten utsätts för och den marknadsorientering
            som man tvingas till är ett bekymmer på många områden för just
            Norrlands inland, ja, för inlandet över huvud taget. När man skall
            konkurrera på helt kommersiella grunder krävs det att staten går
            in med särskilda riktade insatser för glesbygden, annars kommer
            det inte att finnas underlag för någon service på de orterna.
          </note>
          <note>
            Anf. 150 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Det är alldeles rätt, och därför har också regeringen
            i budgetpropositionen anslagit
          </note>
          <note>
            300 milj.kr. för regionalpolitiska och sociala tjänster som postverket
            skall utföra.
          </note>
          <note>
            Överläggningen var härmed avslutad.
          </note>
          <note>
            18 § Svar på fråga 1991/92:495 om kostnaderna för telefonjouren
            på 90 000
          </note>
          <note>
            Anf. 151 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Barbro Westerholm har frågat mig vad regeringen
            avser att göra med anledning av kostnader för telefonjouren på
            90 000-numret.
          </note>
          <note>
            Riksdagen har bemyndigat regeringen att fastställa omfattningen
            och utformningen av SOS-tjänsten, dvs. larmförmedling via telefonnumret
            90 000.
          </note>
          <note>
            SOS-tjänsten består av ett antal tjänster som är avgiftsfria
            för uppdragsgivaren, de s.k.
          </note>
          <note>
            grundtjänsterna. Därutöver finns några ytterligare namnanrop
            på 90 000-numret där uppdragsgivaren betalar en avgift för SOS
            Alarmerings tjänster.
          </note>
          <note>
            Dessa namnanrop ingår bland bolagets kommersiella tjänster. Den
            uppringande debiteras endast en samtalsmarkering på 90 000-numret.
          </note>
          <note>
            Andra tjänster än grundtjänsten kallas kommersiella tjänster.
            SOS Alarmering AB skall på marknadsmässiga villkor tillhandahålla
            de kommersiella tjänsterna, som skall vara förenliga med SOS Alarmerings
            huvudsakliga verksamhetsinriktning. Jourhavande medmänniska och
            jourhavande kurator, som frågeställaren tar upp i sin fråga, ingår
            bland dessa tjänster. Den uppringande betalar vanlig samtalstaxa
            vid utnyttjande av en kommersiell tjänst.
          </note>
          <note>
            Det är SOS Alarmering AB som tecknar avtal avseende de tjänster
            som bolaget tillhandahåller.
          </note>
          <note>
            Televerkets del i de tjänster som erbjuds av SOS
          </note>
          <note>
            Alarmering är endast att vara nätoperatör.
          </note>
          <note>
            Eftersom jag inte har fått klart för mig vilka avtal
          </note>
          <note>
            Barbro Westerholm syftar på att televerket tecknar med enskilda
            jourer kan jag inte här besvara hennes fråga. Generellt gäller
            dock att televerket i egenskap av nätoperatör kan teckna olika
            typer av abonnemangsavtal med enskilda jourer.
          </note>
          <note type="speaker">
            Anf. 152 BARBRO WESTERHOLM (fp):
          </note>
          <note>
            Herr talman! Regionalpolitiken har haft vältaliga förespråkare
            här i dag. Jag gör mig till tolk för en del av det glömda, tysta
            Sverige.
          </note>
          <note>
            Att kunna ringa upp jourer, polis och annat, till ingen kostnad
            alls går tillbaka till ett riksdagsbeslut
          </note>
          <note>
            1951. Det kompletterades 1956, och 1972 sade riksdagen ja till
            förslaget om ett avtal mellan televerket, Kommunförbundet och
          </note>
          <note>
            Landstingsförbundet om ett gemensamt alarmeringsbolag, SOS AB.
            Detta riksdagsbeslut innefattar också att man skall kunna teckna
            ett avtal och betala för det, men samtalskostnaden skall även
            här vara noll för den uppringande.
          </note>
          <note>
            Det här har riksdagens utredningstjänst utrett noga. Jag har
            papper här som jag ber att få överlämna efter denna debatt. Det
            har alltså någonstans på vägen hänt saker som gör att man nu går
            emot riksdagsbeslutet. Man går ut och tecknar avtal med enskilda
            jourer, där man inte bara debiterar dem för anslutningskostnaden
            utan också för samtalskostnaden.
          </note>
          <note>
            Jag vill understryka hur viktig den här tjänsten är, det är viktigt
            att kunna ringa upp anonymt, tala med någon och be om hjälp. Det
            är inte alltid man vill gå till hälso- och sjukvården eller socialtjänsten
            och ge sig till känna. Just att kunna tala med någon anonymt är
            så oerhört viktigt för människor i kris.
          </note>
          <note>
            Jag tror inte att detta kan vara någon stor förlustpost för televerket.
            Man borde kunna stå för den här samhällsservicen.
          </note>
          <note>
            Anf. 153 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Jag håller givetvis med Barbro
          </note>
          <note>
            Westerholm i detta, hur oerhört viktigt det är att människor
            i nöd skall nå fram till en medmänniska.
          </note>
          <note>
            Det här handlar om en verksamhet som riksdagen har beslutat om.
            Men riksdagen har bemyndigat regeringen att fastställa omfattningen
            och utformningen av SOS-tjänsten. Sedan har regeringen bemyndigat
            televerket att fastställa avgifterna för SOS-tjänsten.
          </note>
          <note>
            Det finns nio stycken s.k. grundtjänster. Jag kan snabbt räkna
            upp dem. Det är brandlarm, fjällräddning, flygräddning, polislarm,
            ambulans, flygambulans, jourhavande läkare, sjöräddning och socialjour.
            För övriga namnanrop på 90 000 tar
          </note>
          <note>
            SOS Alarmering ut en mindre avgift, som bör täcka kostnaderna
            för tjänsten på kommersiella villkor.
          </note>
          <note>
            Vad det handlar om där är djurambulans, jourhavande barnmorska,
            jourhavande sköterska, jourhavande tandläkare, jourhavande präst
            och jourhavande veterinär.
          </note>
          <note>
            Låt oss ta jourhavande präst som exempel. Här debiteras ingen
            grundavgift, utan bara en samtalsavgift. 1992 betalar jourhavande
            präst
          </note>
          <note>
            16:80 kr. per samtal vid hundra samtal eller mindre per månad.
            Men vid mer än hundra samtal debiteras 59 kr. per dygn och jourställe.
            Man har knutit avgifterna till konsumentprisindex.
          </note>
          <note>
            Sedan finns det andra tjänster än grundtjänsterna.
          </note>
          <note>
            De kallas kommersiella tjänster. Det är antagligen de som vi
            talar om här. De skall tillhandahållas på kommersiella villkor
            och var förenliga med SOS
          </note>
          <note>
            Alarmering AB:s verksamhet. Exempel på dem är jourhavande kurator
            och Röda korsets jourhavande medmänniska.
          </note>
          <note>
            De betalar en abonnemangsavgift till televerket och sluter sedan
            avtal med SOS Alarmering AB om förmedlingsverksamheten. Ibland
            har Röda korset haft uppfattningen att dess kostnader för SOS
          </note>
          <note>
            Alarmerings medlingsverksamhet är för höga. Man har arbetat för
            att få sin Jourhavande medmänniska bland 90 000-anropen. Problem
            uppstår om det blir för många verksamheter under nummergruppen
          </note>
          <note>
            90 000, så att brandlarm, flygräddning, fjällräddning, osv. blir
            försenade på grund av den mycket stora anhopning av samtal som
            i så fall kan bli aktuell.
          </note>
          <note type="speaker">
            Anf. 154 BARBRO WESTERHOLM (fp):
          </note>
          <note>
            Herr talman! Detta styrker mig i min uppfattning att riksdagens
            avsikt med det här systemet någonstans under resans gång kom bort
            i hanteringen. Om det blir för trångt på 90 000-
          </note>
          <note>
            numren är det kanske inte omöjligt att skapa ett
          </note>
          <note>
            80 000-nummer eller någonting sådant.
          </note>
          <note>
            Jag tycker att den regering som i sin regeringsdeklaration har
            som målsättning att hjälpa det glömda Sverige också skall ta sig
            an det här problemet, gå tillbaka till riksdagsbeslutet och se
            till att dess intentioner fullföljs.
          </note>
          <note>
            Överläggningen var härmed avslutad.
          </note>
          <note>
            19 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition 1991/92:105 till socialutskottet
          </note>
          <note>
            Motionerna
          </note>
          <note>
            1991/92:L16 till lagutskottet
          </note>
          <note>
            1991/92:T14--T16 till trafikutskottet
          </note>
          <note>
            20 § Bordläggning
          </note>
          <note>
            Anmäldes och bordlades
          </note>
          <note>
            Propositionerna
          </note>
          <note>
            1991/92:107 Ny läkemedelslag m.m.
          </note>
          <note>
            1991/92:115 Dubbelbeskattningsavtal mellan
          </note>
          <note>
            Sverige och Schweiz
          </note>
          <note>
            1991/92:128 Sveriges tillträde till Luganokonventionen
          </note>
          <note>
            1991/92:137 Ändring i miljöskyddslagen (1969:387)
          </note>
          <note>
            m.m.
          </note>
          <note>
            1991/92:140 Den avgiftsfinansierade radio- och TV-
          </note>
          <note>
            verksamheten 1993-1996 m.m.
          </note>
          <note>
            1991/92:148 Förtroendenämndsverksamhet inom hälso- och sjukvården,
            m.m.
          </note>
          <note>
            1991/92:158 Regeringsrättens domförhet i vissa fall
          </note>
          <note>
            1991/92:159 Sänkt inkomstgräns för allmän rättshjälp
          </note>
          <note>
            Motionerna
          </note>
          <note>
            med anledning av prop. 1991/92:96 Vissa jordbrukspolitiska frågor,
            m.m.
          </note>
          <note>
            (1991/92:Jo22 av Göran Perssom m.fl. (s), bordlagd
          </note>
          <note>
            17/3 och hänvisad till JoU 18/3)
          </note>
          <note>
            1991/92:Jo23 av John Andersson (v) 1991/92:Jo24
          </note>
          <note>
            av Georg Andersson m.fl. (s)
          </note>
          <note>
            1991/92:Jo25 av Gunhild Bolander och Ulla
          </note>
          <note>
            Pettersson (c, s)
          </note>
          <note>
            1991/92:Jo26 av Annika Åhnberg m.fl. (v)
          </note>
          <note>
            1991/92:Jo27 av Christer Windén och Claus Zaar
          </note>
          <note>
            (nyd)
          </note>
          <note>
            1991/92:Jo28 av Birger Andersson m.fl. (c, m, fp, kds)
          </note>
          <note>
            1991/92:Jo29 av Stina Gustavsson m.fl. (c)
          </note>
          <note>
            1991/92:Jo30 av Göran Persson m.fl. (s)
          </note>
          <note>
            1991/92:Jo31 av Holger Gustafsson (kds)
          </note>
          <note>
            1991/92:Jo32 av Mats Lindberg m.fl. (s)
          </note>
          <note>
            1991/92:Jo33 av Harry Staaf (kds) 1991/92:Jo34 av
          </note>
          <note>
            Birgitta Carlsson (c)
          </note>
          <note>
            21 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 mars
          </note>
          <note type="speaker">
            1991/92:156 av Bengt Hurtig (v) till kommunikationsministern
            om kostnader för näringslivets transporter:
          </note>
          <note>
            För att minska vissa kostnader såsom lagerkostnader, kapitalkostnader
            etc. övergår företag till just-in-time-transporter. Dvs. i stället
            för att ha lager övergår man till leveranser just när varan eller
            insatsvaran behövs. Detta gäller inte längre bara industriföretag
            utan även handel och distributionstrafik. En livsmedelsbutik kan
            t.ex. få färskvaruleveranser flera gånger om dagen.
          </note>
          <note>
            Kapitalvarumarknaden har i allt större grad endast demonstrationsexemplar
            i butikerna -- butikslagren har ersatts med frekventare transporter.
          </note>
          <note>
            Ett vedertaget begrepp för denna företagsfilosofi är just-in-time-transporter.
          </note>
          <note>
            Problem
          </note>
          <note>
            Denna just-in-time-filosofi har slagit igenom i stor skala eftersom
            den är lönsam för företagen. Fler transporter är billigare för
            företagen än dyra lagrings-, personal- och kapitalkostnader.
          </note>
          <note>
            Ur företagens synpunkt är det än så länge inga större problem
            med denna utveckling, frånsett att trängseln på vägarna i storstadsregionerna
            orsakar tidsförluster.
          </note>
          <note>
            Det blir dock problem för samhället som skall stå både för kostnaden
            för infrastrukturen som skall tåla fler transporter och för de
            externa kostnader som ökade transporter orsakar i form av miljöskador,
            sjukvårdskostnader, bullerstörningar, kulturförstörelse etc.
          </note>
          <note>
            Det blir också ekonomiska förluster för andra trafikanter som
            drabbas av trängseleffekterna.
          </note>
          <note>
            Det finns en växande kritik mot näringslivets påstående att skattebelastningen
            på vägtransporter är för hög och är ett hot mot företagens lönsamhet.
          </note>
          <note>
            Sanningen är att transportkostnadens andel av saluvärdet i många
            branscher är mycket låg. Se fig. 1 s. 61.
          </note>
          <note>
            Som framgår av fig. 1 är det bara inom ett fåtal branscher som
            kostnaderna för lejda transporter överstiger 3 % av produktionens
            saluvärde. Inom verkstadsindustrin uppgår t.ex. kostnaderna för
            dessa transporter till i genomsnitt drygt 1 % av produktionens
            saluvärde.
          </note>
          <note>
            En ökning på 10 % av transportavgifterna skulle endast undantagsvis
            påverka totalkostnaden mer än marginellt. Kostnadsökningarna skulle
            bli störst för gruvor och mineralbrott. Inom denna bransch skulle
            ökningen höja de totala kostnaderna med 0,7
          </note>
          <note>
            resp. 0,8 %. Tillverkningsindustrins totala kostnader skulle
            stiga med 0,1 till 0,6 %.
          </note>
          <note>
            Förslag
          </note>
          <note>
            Just-in-time-filosofin innebär en övervältring av kostnader från
            företag till samhället, läs skattebetalarna. Företagen kommer
            att fortsätta att driva denna utveckling vidare till dess inga
            ytterligare vinster går att hämta hem. Samhällets kostnader kommer
            i motsvarande grad att öka om inga åtgärder vidtas.
          </note>
          <note>
            Vänsterpartiet anser att det noggrant måste utredas hur den optimala
            fördelningen av näringslivets transportkostnader ur samhällsekonomisk
            synvinkel ser ut. Det går inte att enbart ta hänsyn till företagens
            egna transportkostnader utan alla kostnader som är förknippade
            med ökade transporter -- i huvudsak vägtransporter -- måste tas
            med i beräkningarna.
          </note>
          <note>
            Detta är även i linje med regeringens vilja att få fram priset
            på olika samhällstjänster.
          </note>
          <note>
            Vänsterpartiet menar att man sedan länge har passerat gränsen
            där vinsterna för företagen inte längre balanserar samhällets
            förluster i form av ökade kostnader och miljöskador.
          </note>
          <note>
            Den förmodligen enda realistiska metoden för att komma till rätta
            med den överdrivna inriktningen på frekventa transporter är via
            ekonomiska incitament riktade till företagen. I dag blir trafikapparaten
            överutnyttjad i förhållande till andra ''produktionsfaktorer''.
          </note>
          <note>
            Man bör sräva efter lösningar som ger en samhällsekonomiskt effektiv
            prissättning av transporter och inte påverkar näringslivets internationella
            konkurrenskraft alltför mycket.
          </note>
          <note>
            Att höja avgiften eller skatten på vägtransporter är i linje
            med de nya signaler som nu kommer från
          </note>
          <note>
            EG, genom Krel van Miert, EG-kommissarie med ansvar för transportfrågor.
          </note>
          <note>
            Med anledning av det anförda vill jag fråga kommunikationsministern:
          </note>
          <note>
            1. Kommer regeringen tillsätta en utredning som skall analysera
            dessa problem i syfte att undvika samhällsekonomiska och ekologiska
            förluster?
          </note>
          <note>
            2. Kommer kommunikationsministern att ta initiativ till att justera
            avgifter och skatter för att komma till rätta med problemen som
            just-in-timefilosofin ger upphov till?
          </note>
          <note>
            1991/92:157 av Pierre Schori till statsrådet (s) Alf
          </note>
          <note>
            Svensson om Sveriges skuldstrategi:
          </note>
          <note>
            Trots stora ansträngningar i u-länderna och trots vissa framsteg
            i den internationella skuldstrategin står skuldkrisen ännu långt
            från sin lösning. För många av de fattigaste afrikanska länderna
            är skuldbördan sannolikt det största hindret för en hållbar ekonomisk
            utveckling. Det är inte en överdrift att hävda att skuldbördan
            dagligen orsakar mänskligt lidande och dagligen skördar offer
            i u-länderna.
          </note>
          <note>
            Alla vet att skulderna inte kommer att kunna betalas tillbaka
            fullt ut. Ändå går år efter år utan att avgörande framsteg görs.
            FN:s förre generalsekreterare Pérez de Cuellar tog upp skuldkrisen
            som ett av världens allvarligaste problem när han nyligen lämnade
            sin post.
          </note>
          <note>
            Bland de särskilda problemen kan nämnas att USA
          </note>
          <note>
            under lång tid har blockerat en uppgörelse om betydligt mer långtgående
            skuldlättnad inom den s.k. Parisklubben. Den ökade andelen ej
            omförhandlingsbar multilateral skuld utgör en växande börda som
            kan komma att bli ett oöverkomligt problem i vissa länder.
          </note>
          <note>
            Sverige har tidigare i många olika sammanhang drivit på den internationella
            skuldstrategin med konkreta förslag. Från den borgerliga regeringen
            har vi emellertid hört mycket litet. Av pressdebatten i frågan
            förefaller det som om regeringen inte har en enhetlig svensk skuldpolitik.
          </note>
          <note>
            SIDA har nyligen utkommit med en mycket intressant rapport, ''En
            väg ut ur skuldfälan'', med genomarbetade förslag till skuldlättnadsåtgärder
            som behöver besvaras.
          </note>
          <note>
            Jag vill fråga biståndsministern:
          </note>
          <note>
            1. Vilka nya initiativ avser regeringen att ta för att uppnå
            en större skuldminskning för de svårt skuldtyngda u-länderna,
            bl.a. med anledning av
          </note>
          <note>
            SIDA:s rapport?
          </note>
          <note>
            2. Vilka förslag har regeringen för att lätta den stora börda
            som följer av de hitintills ej omförhandlingsbara multilaterala
            skulderna?
          </note>
          <note>
            3. Vad har regeringen gjort för att äntligen nå ett genombrott
            i frågan om ökade skuldlättnader för de fattigaste länderna inom
            Parisklubben? Har regeringen direkt med USA:s regering tagit upp
            landets långa blockering i Parisklubben av långtgående skuldlättnadsvillkor?
          </note>
          <note>
            4. Hur har regeringen organiserat arbetet med att utforma Sveriges
            samlade politik i dessa frågor --
          </note>
          <note>
            som måste tas fram gemensamt av utrikes- och finansdepartmenten,
            riksbanken och SIDA -- så att den blir en konsekvent, konstruktiv
            och framsynt politik till förmån för de fattigaste ländernas utveckling?
          </note>
          <note>
            1991/92:158 av Eva Zetterberg (v) till socialministern om ökade
            socialbidrags-
          </note>
          <note>
            /bostadsbidragskostnader:
          </note>
          <note>
            Kostnaderna för socialbidragen ökar snabbt. Under
          </note>
          <note>
            1991 ökade socialbidragskostnaderna totalt i hela landet med
            19 %. Men ökningarna är ojämt fördelade. Mest ökade socialbidragskostnaderna
            i kommunerna Ydre, Simrishamn, Sjöbo, Arjeplog.
          </note>
          <note>
            I Stockholms län uppgick ökningen till 23 % och i
          </note>
          <note>
            Stockholms stad till 27 % under 1991. Största ökningen fanns
            i gruppen ungdomar 18--24 år. I
          </note>
          <note>
            flera av kommunerna med de största ökningarna har ett klart samband
            med arbetslöshet och höjda hyror bl.a. konstaterats.
          </note>
          <note>
            En klar konsekvens av skatteomläggningen har varit att hyreskostnaderna
            för hushåll med låga inkomster har ökat, medan samma hushåll inte
            alls haft samma glädje av skatteomläggningen som hushåll med höga
            inkomster. Särskilt pensionärer med låg eller ingen ATP och höga
            boendekostnader har kommit i kläm.
          </note>
          <note>
            Den utredning som arbetar med förslag till förbättrade bostadsbidrag
            för pensionärer har den lovande ambitionen att skapa enhetliga
            bidrag över landet. Men dess värre tycks följden av denna bli
            att fler pensionärer får minskade bidrag!
          </note>
          <note>
            Andra oroande fakta som framkommit nyligen är att antalet vräkningar
            från lägenheter och exekutiva auktioner av egna hem ökar kraftigt.
          </note>
          <note>
            Enligt uppgifter från riksskatteverket rörde det sig under 1991
            om ca 6 000 i hela landet, varav drygt
          </note>
          <note>
            1 300 bara i Stockholm. Under januari och februari månad 1992
            har hittills 227 vräkningar verkställts, så tendensen håller i
            sig. Någon utredning om vart de personer som blir vräkta tar vägen
            finns inte.
          </note>
          <note>
            I den mycket uppmärksammade utredningen om statens stöd till
            bostadssektorn som Danell nyligen presenterade föreslås en mycket
            snabb avveckling av de generella bostadssubventionerna. I
          </note>
          <note>
            utredningen saknas totalt resonemang om hur dessa kan/borde ersättas
            av riktade subventioner.
          </note>
          <note>
            Det torde i så fall röra sig om bostadsbidrag/KBT/socialbidrag/barnbidrag/studiebidrag
            osv. i mångmiljardklassen om regeringen har kvar ambitionen med
            en social bostadspolitik.
          </note>
          <note>
            Jag vill med anledning av ovanstående fråga socialministern:
          </note>
          <note>
            1. Vilken ekonomisk beredskap finns det och kommer det att finnas
            i landets kommuner för ökade socialbidrags-/bostadsbidragskostnader?
          </note>
          <note>
            2. Vilken ekonomisk kompensation avser regeringen ge kommunerna
            för att dessa skall kunna undvika dramatiska höjningar av antalet
            vräkta personer?
          </note>
          <note>
            3. Vilka åtgärder föranleder förslaget om minskade bostadssubventioner
            på det sociala området?
          </note>
          <note>
            4. Avser regeringen att initiera någon studie av vad som händer
            de enskilda och de familjer som blir vräkta?
          </note>
          <note>
            22 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 24 mars
          </note>
          <note type="speaker">
            1991/92:563 av Rolf L Nilson (v) till socialministern om utvärdering
            av försöket med utdelning av sprutor till narkomaner:
          </note>
          <note>
            Få behandlingsprojekt har utsatts för så ingående granskning
            eller bemötts med sådan brist på förstående från sina kritiker,
            som det framgångsrika sprutbytesprojektet för narkomaner i Lund.
            Nu verkar det som om projektet skall utvärderas av några av sina
            värsta motståndare.
          </note>
          <note>
            Detta har givetvis väckt oro och förstämning bland de inblandade
            som ifrågasätter lämpligheten av detta och som önskar sig en utomstående,
            oberoende utredare t.ex. från WHO.
          </note>
          <note>
            Jag vill därför fråga vad Bengt Westerberg tänker göra för att
            garantera en rättvis utvärdering av sprutbytesprojektet i Lund.
          </note>
          <note type="speaker">
            1991/92:564 av Hadar Cars (fp) till miljöministern om utsläppen
            från kärnkraftverket Sosnovyj Bor:
          </note>
          <note>
            Vi vet ännu inte vilka konsekvenser de radioaktiva utsläppen
            från Sosnovyj Bor får för människor, djur och natur i kärnkraftverkets
            närområde eller för Sverige.
          </note>
          <note>
            Vilka åtgärder överväger regeringen med anledning av det inträffade?
          </note>
          <note type="speaker">
            1991/92:565 av Göthe Knutson (m) till miljöministern om kärnkraftverket
            Sosnovyj Bor:
          </note>
          <note>
            Olyckan vid kärnkraftverket Sosnovyj Bor på andra sidan Östersjön
            ger oss en erinran om bristerna vid detta och en rad andra kärnkraftverk
            i f.d. Sovjetunionen. Statsminister Carl Bildt har vid sitt arbetsbesök
            i USA nyligen informerat om behovet av internationella insatser
            för att öka säkerheten vid de östeuropeiska kärnkraftverken.
          </note>
          <note>
            Sverige deltar i den s.k. G-24-EG-gruppens planerade arbete på
            detta område. I en interpellation till miljöministern i januari
            i år
          </note>
          <note>
            (besvarad den 27 februari) föreslog jag bl.a. att
          </note>
          <note>
            Sverige begär att gruppens arbete påskyndas. Detta sedan en svensk
            expertgrupp bokstavligen slagit larm om de stora bristerna i säkerheten
            vid just
          </note>
          <note>
            Sosnovyj Bor intill S:t Petersburg.
          </note>
          <note>
            Nu har vi alla fått en påminnelse om olycksriskerna.
          </note>
          <note>
            Vill miljöministern skyndsamt påkalla uppmärksamheten hos G-24-EG-gruppen
            och samtidigt följa upp det informationsarbete som vår statsminister
            inledde i USA?
          </note>
          <note type="speaker">
            1991/92:566 av Berit Löfstedt (s) till utbildningsministern om
            de medellånga vårdutbildningarna:
          </note>
          <note>
            För ett par år sedan beställde riksdagen av regeringen en översyn
            av de medellånga vårdutbildningarna. Översynen skulle bl.a.
          </note>
          <note>
            inkludera laboratorieassistentutbildningen.
          </note>
          <note>
            På uppdrag av regeringen har UHÄ genomfört en utredning avseende
            just laboratorieassistentutbildningen. Utredningen har remissbehandlats.
          </note>
          <note>
            Vilka åtgärder avser regeringen vidta med anledning av riksdagens
            beslut och UHÄ:s utredning?
          </note>
          <note>
            23 § Kammaren åtskildes kl. 17.52.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början t.o.m. 5 §
            anf. 39 (delvis),
          </note>
          <note>
            av förste vice talmannen därefter t.o.m. 9 § anf. 74
          </note>
          <note>
            (delvis),
          </note>
          <note>
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
