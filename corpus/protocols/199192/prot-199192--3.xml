<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--3</head>
          <docDate when="1992-10-07">1992-10-07</docDate>
        </div>
      </front>
      <body>
        <div>
          <note>
            1 § Ny riksdagsledamot m.m.
          </note>
          <note>
            Upplästes och lades till handlingarna följande från valprövningsnämnden
            inkomna
          </note>
          <note>
            Berättelse om granskning av bevis för riksdagsledamot och ersättare
            för riksdagsledamöter
          </note>
          <note>
            Till valprövningsnämnden har från riksskatteverket inkommit bevis
            om
          </note>
          <note>
            dels att Lars Ulander (s), Farsta, utsetts till ny ledamot av
            riksdagen fr.o.m. den 7 oktober 1992
          </note>
          <note>
            sedan Anita Modin (s) avsagt sig sitt uppdrag som riksdagsledamot.
            Till ersättare har utsetts Sylvia
          </note>
          <note>
            Lindgren, Enskede, Bengt Lindqvist, Tyresö,
          </note>
          <note>
            Kristina Persson, Stockholm, Sven-Åke Nygårds,
          </note>
          <note>
            Bromma, Carin Jämtin, Stockholm, Stig
          </note>
          <note>
            Gustafsson, Bromma, och Kristina Nordström (alla s);
          </note>
          <note>
            dels att Elisabet Nihlfors, Stockholm, och John
          </note>
          <note>
            Ahlmark, Stockholm (båda fp), utsetts till ersättare för riksdagsledamöter
            med stöd av 14 kap. 14 §
          </note>
          <note>
            vallagen.
          </note>
          <note>
            Valprövningsnämnden har denna dag granskat bevisen och därvid
            funnit att de blivit utfärdade i enlighet med 15 kap. 1 § vallagen.
          </note>
          <note>
            Stockholm den 7 oktober 1992
          </note>
          <note>
            Lars Tottie
          </note>
          <note>
            Sven-Georg Grahn
          </note>
          <note>
            2 § Partiledardebatt med anledning av regeringsförklaringen
          </note>
          <note type="speaker">
            Anf. 1 INGVAR CARLSSON (s):
          </note>
          <note>
            Fru talman! De senaste veckorna har varit dramatiska. Svensk
            ekonomi hamnade i en akut ekonomisk kris och vårt land försattes
            i en utomordentligt allvarlig situation. Riskerna för enskilda
            människor blev stora. Räntorna steg till sådana nivåer att många
            fruktade att de skulle tvingas gå från hus och hem.
          </note>
          <note>
            En lång rad i grunden sunda företag med kapacitet att stå emot
            kriser höll likväl på att slås ut. Väl utslagna hade de aldrig
            kommit igen. En flerdubbling av arbetslösheten hade varit oundviklig.
            Till detta kommer det skenande budgetunderskottet.
          </note>
          <note>
            När arbetslösheten stiger måste en allt större del av skattepengarna
            användas till att betala arbetslöshetsunderstöd, förtidspensionering
            och socialbidrag. När statsskulden växer slukar ränteutgifterna
            alltmer resurser. Det blir allt mindre pengar kvar till välfärden,
            till pensioner och barnbidrag, sjukvård och äldreomsorg, ungomsverksamhet
            och kultur.
          </note>
          <note>
            Dessa dramatiska hot, riktade mot enskilda människor och familjer,
            mot företag och kommuner, ja, mot hela vårt land, ledde till något
            som redan måste beskrivas som ett historiskt beslut från socialdemokraternas
            sida. Trots att det finns en klar borgerlig majoritet i riksdagen,
            trots att regeringen har bedrivit en utmanande blockpolitik och
            trots att socialdemokraterna kunde ha utnyttjat situationen för
            att uppnå egna partipolitiska fördelar erbjöd vi vårt stöd för
            att i samverkan lösa krisen.
          </note>
          <note>
            Financial Times skrev häromdagen att inget annat socialdemokratiskt
            parti i världen skulle ha kunnat spela en liknande roll. Vi ställde
            upp, men vi gjorde det inte för att rädda regeringen Bildt, vi
            gjorde det för Sveriges och medborgarnas skull. Vi gjorde det
            därför att ingen regering i framtiden -- vare sig en borgerlig
            eller en socialdemokratisk -- kommer att kunna förverkliga sina
            idéer, sina visioner, sina förhoppningar om vi inte får ordning
            på landets ekonomi igen. Det är en gemensam grundläggande förutsättning.
          </note>
          <note>
            Det har varit svåra och smärtsamma beslut. De drabbar löntagare,
            barnfamiljer, pensionärer och boende. Men jag vill med skärpa
            understryka att dessa grupper skulle ha drabbats långt värre om
            vi hade låtit utvecklingen löpa i väg av sig själv, styrd av marknadskrafterna.
            Effekterna skulle ha blivit långt värre. Därför har vi gått in
            och försökt lindra effekterna genom politiska beslut.
          </note>
          <note>
            Vi har också skärpt skatterna för höginkomsttagarna, kapitalägarna
            och förmögenhetsägarna. Avdragsrätten för dem som bor i villa
            och bostadsrätt har vi kunnat hålla kvar på en högre nivå. Vi
            har avvisat det som vi menar är skadliga och orättfärdiga nedskärningar
            i välfärden. Vi gör en enorm satsning för att få ned arbetslösheten
            och skapa sysselsättning. Nära 10
          </note>
          <note>
            000 öronmärkta miljoner satsas nu på utbildning och jobb. Det
            kommer att innebära att mer än 100
          </note>
          <note>
            000 människor slipper att gå arbetslösa. Vi har dessutom avvärjt
            en rad hot mot löntagarna och deras organisationer. Det har vi
            gjort för att få ned arbetslösheten, pressa räntorna och börja
            kampen mot det farliga budgetunderskottet.
          </note>
          <note>
            Jag har hört några borgerliga företrädare säga att det var Carl
            Bildt som öppnade samarbetet. Med förlov sagt, det var socialdemokraterna
            för det är vi som tar riskerna. Jag har också sett att en del
            tidningar beskriver den uppgörelse som vi nu har fått till stånd
            mellan den borgerliga regeringen och socialdemokraterna som blockpolitikens
            död. Det är ett något yrvaket påstående.
          </note>
          <note>
            Också den regering jag ledde var en minoritetsregering som var
            tvungen att söka stöd hos andra partier för att lotsa sina förslag
            genom riksdagen. Det gjorde vi i god pragmatisk anda.
          </note>
          <note>
            Därför har svensk ekonomi, trots krisen, också starka sidor.
            Vi har Europas lägsta inflation, löneökningar som är betydligt
            lägre än i Tyskland och låg sjukfrånvaro. Det är effekterna av
            en rad viktiga beslut som togs under den förra socialdemokratiska
            regeringens tid. Vi gjorde t.ex.
          </note>
          <note>
            upp om skattereformen och energipolitiken. Vi tillsatte Rehnberggruppen,
            vi förändrade sjukförsäkringen, vi fick ett EES-avtal och vi lämnade
            in ansökan om medlemskap i EG.
          </note>
          <note>
            Blockpolitiken har i praktiken varit begravd under lång tid,
            men den återuppväcktes förra hösten när vi fick en statsminister
            som proklamerade den enda vägens politik och en moderatledd regering
            som sade att nu skall vi sänka skatterna och privatisera så att
            marknaden kan ta över och lösa alla problem.
          </note>
          <note>
            Mitt erbjudande att regeringen skulle ta 100 dagar på sig och
            fundera igenom hur man skulle hantera den besvärliga parlamentariska
            situationen avfärdades arrogant med att socialdemokratin var överkörd
            av regeringens handlingskraftiga rivstart.
          </note>
          <note>
            Nöjda och självsäkra moderata statsråd började sälja ut statliga
            företag och utlova dramatiskt sänkta skatter till dem som har
            förmögenheter och aktier, dvs. de som i den moderata propagandan
            kallas för de välståndsbildande krafterna. Det är en del av dessa
            krafter som nu har gått bärsärkagång i den svenska ekonomin och
            krossat mycket av styrkan och framtidstron.
          </note>
          <note>
            När regeringen Bildt presenterade sin regeringsförklaring för
            ett år sedan konstaterade jag att det var ett bräckligt dokument
            som hade utformats för att göra det möjligt att bilda en regering,
            men som det inte skulle vara möjligt att regera efter. Jag påpekade
            vid samma tillfälle att redan knappt tre veckor efter valet hade
            den svenska aktiebörsen fallit med åtta procent. Det var uppseendeväckande
            eftersom alla hade väntat sig det rakt motsatta: att marknaden
            skulle reagera positivt på en borgerlig valseger. Jag sade: ''Tänk
            om det är så att marknaden inte litar på den borgerliga finanspolitiken.''
            Mina farhågor viftades bort. Regeringen fortsatte på sin enda
            väg. Vårt land styrdes, enligt statsministern, av Sveriges mest
            kompetenta regering.
          </note>
          <note>
            Så sent som i juni i år, när riksdagen skiljdes åt, konstaterade
            en nöjd statsminister: ''Vi kan i dag säga att Sverige äntligen
            är på rätt väg in i 90-talet med dess rika möjligheter.'' Han
            sade vidare att:
          </note>
          <note>
            ''Det alternativ som socialdemokratin står för saknar varje form
            av realism''.
          </note>
          <note>
            Så kom då upprinnelsen till krisen: regeringens möte på Harpsund
            den 22-23 augusti. Då, om inte förr, borde regeringen ha utarbetat
            ett nytt alternativ och därefter ha tagit kontakt med socialdemokratin.
            I stället efterlämnade mötet på
          </note>
          <note>
            Harpsund intrycket att löftena om nya reformer och fortsatta
            skattesänkningar skulle uppfyllas.
          </note>
          <note>
            Kursen låg fast. Regeringen förde, enligt finansministern, ingen
            veckopolitik. Håll ut! sade statsministern. Och Alf Svensson kommenderade:
          </note>
          <note>
            Upp med mungiporna, det är inte så farligt som det låter. Det
            lät ungefär som när försvarsminister
          </note>
          <note>
            Anders Björk inspekterar ett militärt hederskompani. Då förstår
            TV-tittarna vad jag menar.
          </note>
          <note>
            När oron ändå ökade sade statssekreteraren i statsministerns
            kansli irriterat i en intervju att marknaden har bristande kunskaper.
            Jag vill påstå att i det ögonblicket kraschlandade de högtflyende
            och redan vingliga nyliberala idéerna. Den i moderata ögon snudd
            på gudomliga marknaden visade sig ha en rad dåligt informerade
            överstepräster, som inte hade vett att ge sin välsignelse åt den
            enda vägens politik.
          </note>
          <note>
            När riksbanken tvingades höja räntan till historiskt höga 500
            % kom sanningens minut. Först då kom det som jag kallar för förhandlingar
            verkligen till stånd mellan regeringen och socialdemokratin.
          </note>
          <note>
            Det var med förvåning jag tog del av regeringsförklaringen. Den
            uppgörelse som träffats med socialdemokratin, och som redan betraktas
            som historisk, nämns mera i förbigående.
          </note>
          <note>
            Regeringen missar ju därmed ett viktigt tillfälle att visa att
            vi i Sverige -- tillsammans över blockgränserna -- är beredda
            att gå till offensiv, att visa hur vi tänker ta itu med de stora
            problemen som arbetslösheten, de höga räntorna och budgetunderskottet.
            Riksdagsöppnandet blev därmed i onödan en förlorad dag för svensk
            ekonomi.
          </note>
          <note>
            Regeringen fortsatte däremot att utmåla sitt första år som lyckosamt.
            Det ger enligt min mening inte något ansvarsfullt och krismedvetet
            intryck. Det finns ett illavarslande bråddjup mellan den bistra
            verklighet vi just nu står mitt uppe i och regeringsförklaringens
            påstående att den politik som regeringen för ett år sedan lade
            fast har varit framgångsrik. Regeringen lovade förra hösten att
            bryta den ekonomiska stagnationen. I stället har svensk ekonomi
            hamnat i en akut ekonomisk kris, som regeringen inte på egen hand
            haft kraft att ta sig ur. En uppgörelse med socialdemokratin blev
            nödvändig.
          </note>
          <note>
            Regeringen lovade också att välfärden och den sociala omsorgen
            skulle förbättras. I stället har vi upplevt ett år av nedskärningar
            och försämringar.
          </note>
          <note>
            Regeringsförklaringen innehåller därtill klart missledande formuleringar.
            Alla vet att det blir hyreshöjningar. I regeringsförklaringen
            uttrycks det: ''Byggkostnaderna sjunker. Ökad konkurrens kommer
            att pressa kostnaderna än mer.'' Att villaoch bostadsrättsinnehavare
            genom uppgörelsen med socialdemokratin också i fortsättningen
            får rätt att dra av 30 % nämns inte. Skulle det inte ha varit
            på sin plats att ge det beskedet till alla dem som oroar sig för
            hur de skall kunna klara sina lån?
          </note>
          <note>
            I stället säger regeringen att kapitalinkomstbeskattningen, och
            därmed avdragsrätten, sänks till 25 % år 1995. Vi vet ingenting
            om det i dag, men vi vet att många förtvivlat undrar om de om
            ett år skall kunna bo kvar i sina hus och bostadsrätter.
          </note>
          <note>
            Det faktum att tiotusentals kommunalt anställda kvinnor inom
            sjukvården, barnomsorgen och äldreomsorgen riskerar att mista
            jobbet påstår regeringen cyniskt ger kvinnor nya möjligheter att
            starta eget. Det är inte fråga om att kvinnor får det bättre.
            Det som händer är att de sparkas ut från sina arbetsplatser, för
            att möta efterkrigstidens största arbetslöshet och skyhöga räntor,
            som gör det väldigt svårt att starta eget företag. Om man vet
            någonting om småföretagsamhet inser man det.
          </note>
          <note>
            Jag upplever det som att regeringsförklaringen på vissa punkter
            är en förolämpande underskattning av det svenska folkets fattningsförmåga.
          </note>
          <note>
            Fru talman! Vi har under de senaste åren fått uppleva förändringar
            i en omfattning och i en takt med få motsvarigheter, åtminstone
            i modern tid.
          </note>
          <note>
            Det började när hela den kommunistiska samhällsmodellen bröt
            sönder och samman. Vid det tillfället passerades en historisk
            milstolpe.
          </note>
          <note>
            Öststatskommunismens kollaps var slutet på en mörk epok, som
            inte bara plågat och förtryckt folken i de tidigare kommunistiska
            länderna utan som i 40 års tid har delat Europa och hållit världen
            i terrorbalansens järngrepp.
          </note>
          <note>
            När Berlinmuren föll blev det ljusare, men mitt i glädjen fanns
            det ändå anledning för oss i väst att vara försiktiga med att
            slå oss själva för bröstet. Jag sade det vid flera tillfällen.
            Att kommunismen vittrade sönder inifrån var en stor sak, men det
            betydde inte att marknadsekonomin automatiskt befriades från sina
            begränsningar, baksidor och avarter. Det har vi fått uppleva med
            smärtsam tydlighet sedan dess.
          </note>
          <note>
            Redan ett par år in på det 90-tal som skulle bli de nyliberala
            marknadsförespråkarnas verkliga skördetid är deras övertro på
            marknadslösningar djupt misskrediterad.
          </note>
          <note>
            Den fria marknad, som 80-talets trosvissa nyliberaler menar borde
            sköta allt, som omsorg, vård och utbildning, rister nu av inre
            konvulsioner.
          </note>
          <note>
            Den nyliberala marknadsmodellen byggde inget bestående där den
            under 80-talet praktiserades.
          </note>
          <note>
            Den skapade i stället en rad gigantiska problem som arbetslöshet,
            budgetunderskott, konkurser, ett fattigare och ett orättvisare
            samhälle.
          </note>
          <note>
            De marknadsaktörer som likt ett slags ekonomins västernhjältar
            red i väg utmed den nyliberala vägen mot friheten, lyckan och
            tillväxten har ramlat ned från sina höga hästar. Hoppet ställs
            nu återigen till politiken och till de gemensamma lösningarna.
          </note>
          <note>
            Men politikens villkor har förändrats. Vi kan inte bara gå tillbaka
            till gårdagens politiska lösningar --
          </note>
          <note>
            så enkelt är det inte. Vi behöver ett nytt tänkande och en ny
            strategi. Jag menar att det nu är dags för dagens radikala politiker
            och världens framstående nationalekonomer att komma samman, precis
            som på 30-talet, och inte bara enas om en teori om hur man skall
            kunna sköta våra länder på ett anständigt sätt utan också omsätta
            kunskaperna i praktisk handling.
          </note>
          <note>
            Som jag ser det, är det den största politiska och ekonomiska
            uppgiften de närmaste åren, att i
          </note>
          <note>
            Sverige och i omvärlden hitta en modell och metoder som gör att
            vi varaktigt får ned arbetslösheten. Arbete är själva grunden
            för att människor skall ha frihet att forma sina liv som de själva
            vill. Full sysselsättning är nödvändig för att minska de ekonomiska
            och de sociala klyftorna i ett land, och arbete åt alla är en
            förutsättning för att människor skall ha tilltro till demokratin.
          </note>
          <note>
            Det som följer i arbetslöshetens spår -- försämrad levnadsstandard
            för många människor och ökade orättvisor mellan dem som har och
            dem som saknar möjlighet att försörja sig, känslan att stå utanför
            och vara vara värdelös -- skapar ett spänt och farligt politiskt
            klimat.
          </note>
          <note>
            I det sammanhanget är den uppgörelse vi nu har åstadkommit i
            Sverige faktiskt ett inte oväsentligt bidrag. Det ger ett hopp
            inom och utom Sverige.
          </note>
          <note>
            Alla länder måste nu göra sitt yttersta för att få ned antalet
            arbetslösa i de egna länderna. Men det räcker inte.
          </note>
          <note>
            Det ekonomiska och politiska samarbetet mellan länderna måste
            öka. Vi är alldeles för beroende av varandra för att kunna åstadkomma
            en långsiktigt hållbar utveckling på egen hand. Kapitalet rör
            sig redan fritt över gränserna, och det måste också de politiska
            besluten göra. Det gäller inte bara den ekonomiska politiken och
            kampen mot arbetslösheten. Det gäller i lika stor utsträckning
            ansvaret för miljön, flyktingpolitiken, Östeuropas återuppbyggnad
            och insatserna i tredje världen.
          </note>
          <note>
            Marknaden skall användas till sådant som den är bra på, men det
            krävs politisk handling för att demokrati, frihet, rättvisa och
            fred skall prägla utvecklingen i det framtida Europa och Sverige.
          </note>
          <note>
            Det handlar om rätt till arbete, social trygghet, god miljö och
            möjligheter för människor i olika länder, med olika etniskt och
            nationellt ursprung, att leva tillsammans, utan rädsla och konflikter.
          </note>
          <note>
            Mot denna bakgrund är det nu en och annan som får ångra att han
            beskrev socialdemokratin som en förbrukad kraft. Jag är stolt
            över att leda ett parti som tillhör både gårdagen och framtiden.
          </note>
          <note>
            (Applåder)
          </note>
          <note type="speaker">
            Anf. 2 IAN WACHTMEISTER (nyd):
          </note>
          <note>
            Fru talman! Det är förvisso kris i Sverige, och det behövs krafttag
            -- det kan jag hålla med Ingvar
          </note>
          <note>
            Carlsson om. Samtidigt som jag gratulerar regeringen till att
            det blev en uppgörelse med
          </note>
          <note>
            Socialdemokraterna vågar jag påstå att det var bra att några
            partier stannade utanför regeringssfären -- annars kunde riksdagen
            lika gärna stänga för säsongen, så fort den har öppnat.
          </note>
          <note>
            Risken kvarstår att detta är ett transportkompani.
          </note>
          <note>
            Vi lovar att göra vad vi kan för att vara livaktiga och obekväma
            som oppositionsparti. Jag förstod att
          </note>
          <note>
            Socialdemokraterna kommer att vara både regeringsparti och oppositionsparti
            -- det blir intressant. Ny demokrati må synas vara ett litet parti,
            men det är större än vad det verkar. Och glöm inte den allmänna
            opinionen! Den finns kvar, och det var faktiskt därifrån vi kom
            en gång.
          </note>
          <note>
            I det nya parlamentariska läget har vi ännu större anledning
            att attackera den politiska klassen, vars privilegier inte påverkades
            av de två krispaketen över huvud taget. Vi kommer också att försöka
            avslöja spelet om de heliga korna. Jag återkommer till det.
          </note>
          <note>
            Det första krispaketet vanns -- enligt uppgift i media, som är
            mera intresserade av sport än av politik -- med 10-5 av Socialdemokraterna.
            Därför finns där också starka socialdemokratiska inslag --
          </note>
          <note>
            det kan jag hålla med Ingvar Carlsson om. Det lär då behövas
            någon som påminner om marknadsekonomin, någon som envetet jobbar
            för företagsamheten och som vill skapa jobb, inte skapa sysselsättning.
          </note>
          <note>
            Det skall i detta läge också bli intressant att se hur media
            kommer att agera. Det finns ju i praktiken inte en enda tidning
            i Sverige utanför de fem partiernas kontroll, dvs. de fyra regeringspartierna
            plus Socialdemokraterna. Tidningarna är partiorgan, även om man
            koketterar med prefixet oberoende.
          </note>
          <note>
            Vilken är då Socialdemokraternas roll i det hela?
          </note>
          <note>
            Ja, vi har alldeles nyss fått höra hur världens bästa socialdemokrater
            ingripit för att rädda Sverige;
          </note>
          <note>
            ädelmodet känner inga gränser. Men man har hittills fått för
            litet beröm, har jag förstått, bl.a. i regeringsförklaringen.
          </note>
          <note>
            Socialdemokraterna har gått ut och talat om för sina medlemmar,
            att medan statsminister Carl Bildt ställer till problemen är det
            Ingvar Carlsson, Allan
          </note>
          <note>
            Larsson och Mona Sahlin som löser dem. Jag förmodar att det är
            litet svårt för regeringspartierna att öppet kommentera det här
            -- ni skall ju samarbeta.
          </note>
          <note>
            Låt mig säga att Socialdemokraterna genom ett mångårigt regeringsinnehav
            ligger bakom de tomma löftena och de s.k. reformerna, som i själva
            verket var kedjebrev, som skulle betalas av våra barn. Nu sprack
            den ballongen. Verkligheten är vår värsta fiende, brukar man säga
            på den kanten, och nu är verkligheten här.
          </note>
          <note>
            Det blev inte så mycket av de pensioner som man utlovade, och
            den solidariska lönepolitiken gav färre jobb, inte fler. Det sociala
            skyddsnätet visade sig inte fungera utan självrisker för medborgarna.
          </note>
          <note>
            Världens längsta semester har också visat sig vara för lång,
            och jag förstår inte att man blir så förvånad över det. Sysselsättningspolitiken
            har hela tiden resulterat i arbetslöshet när verkligheten trängt
            sig på.
          </note>
          <note>
            Nej, jag tror inte att Socialdemokraterna har räddat Sverige
            i detta läge. Men de kan göra det, därför att de deltar i arbetet
            med att städa upp det som de själva har ställt till. Det är snyggt,
            så länge det varar.
          </note>
          <note>
            Vad jag kan se, och vad Socialdemokraterna förvisso hoppas se,
            är att Folkpartiet och
          </note>
          <note>
            Socialdemokraterna faller i armarna på varandra.
          </note>
          <note>
            Det är givetvis en stimulerande vittring av makt för ett parti
            som vantrivs så otroligt utanför regeringens maktsfär. Nu är de
            med och kan tala med sina kompisar i regeringen varje dag.
          </note>
          <note>
            Jag kan tänka mig den politiska klassen samlad i ett klassrum,
            med Carl Bildt som ordningsman, skötsamme Alf längst fram på första
            bänk, lille Olof med en obesprutad slangbella i fickan som kikar
            ut genom fönstret, och buspolarna Ingvar och Bengt längst bak
            som drar Anne Wibble i håret. Då och då kommer magister Verkligheten
            in, och han har påfallande drag av Bengt Dennis -- Rambo -- och
            skrämmer klassen till ordning och läxläsning.
          </note>
          <note>
            Körsång kommer alldeles uppenbart att bli det sämsta ämnet --
            det låter som om man kommer att sjunga kanon i stället.
          </note>
          <note>
            Om vi tittar på krisens anatomi efter de här två krispaketen
            kan vi konstatera att operationen möjligen lyckades men att patienten
            fortfarande ligger i respirator med ca 20 % ränta. Valutaoron
            fortsätter, och Alf Svensson och jag, som känner psalmboken väl,
            ställer givetvis upp på psalmistens ord: Vår egen kraft ej hjälpa
            kan, vi vore snart förödda. Dock med oss står den starke man,
            vi står av honom stödda.
          </note>
          <note>
            Det som nu kan rädda Sverige är händelser i
          </note>
          <note>
            Europa. Man ställer sig då frågan om den tyska riksbanken är
            lika intresserad av att lösa Sveriges problem som den svenska
            riksbanken är. Jag tror inte riktigt det. Vi måste ha tur, men
            det har ju skickliga människor -- och efter vad jag har förstått
            finns det gott om dem i denna kammare, i alla partier.
          </note>
          <note>
            Krisen är för övrigt inte bara ekonomisk och monetär, utan den
            är internationell, social och psykologisk.
          </note>
          <note>
            Den ekonomiska och monetära delen av krisen behandlades alltså
            med skrämselterapi: Man skrämde fram två paket. Man skrämde med
            det kända i form av en riksbankschef och med det okända i form
            av något som kallas för marknaden, låt vara att man hade svårt
            att förstå vad det var.
          </note>
          <note>
            Helst ville man även den här gången tro att det var unga, ouppfostrade
            män i blanka kostymer -- det är så skönt att skylla på dem. Sedan
            visade det sig att marknaden var någonting annat, nämligen verkligheten.
          </note>
          <note>
            Nu frågar man sig: Vem skall skrämma facken, så att de inte spelar
            bort hela vitsen och hela vinsten med krispaketet, och vem skall
            skrämma ihjäl de heliga korna, som jag skall återkomma till?
          </note>
          <note>
            Jag menar att vad det nu handlar om är de riktiga jobben och
            inte sysselsättningen. Det gäller att öka den produktion som skapar
            välståndet och inte att öka sysselsättningen i den formen att
            man kastar ut pengar på AMS, osv. Låt oss då se vad som finns!
          </note>
          <note>
            Det riskkapitalbolag som i våras beslöts på Ny demokratis initiativ
            har klarat sig genom krisen.
          </note>
          <note>
            Man kan fråga sig varför. Beror det på vår enorma politiska makt
            här i kammaren, eller beror det möjligen på att bankkrisernas
            Sverige faktiskt behöver riskkapital, precis som vi sade?
          </note>
          <note>
            En annan sektor som vi har talat om är turistsektorn. Nu talar
            man om hur viktigt det är att bl.a. småföretag får leva. Turistsektorn
            sorterar i riksdagen i dag under kulturen, och det är kanske bra,
            men det är faktiskt en näring med över 200 000
          </note>
          <note>
            anställda, mest i småföretag över hela landet. Vi upprepar att
            en sänkt turistmoms skulle öka skatteintäkterna och framför allt
            jobben och få precis samma effekt som det får när man sänker arbetsgivaravgifterna.
            Det är en bättre metod än de man nu har tillgripit.
          </note>
          <note>
            Byggsektorn har vi talat om. Arbetslösheten är som störst inom
            bl.a. byggsektorn, och det är en stor och viktig näringsgren.
            En statlig garantifond för byggkreditiv, s.k. fullgörandegarantier,
            är nödvändig, menar vi. Den skulle inte behöva kosta någonting
            garantierna skulle ges på affärsmässiga grunder. Det skulle betyda
            att små och medelstora entreprenörer kan ta sina order och driva
            projekt.
          </note>
          <note>
            Vi kan ju inte begära att de skall ta över storkapitalets funktion
            helt och hållet. Så är det nämligen i dag. En garantifond behöver
            inte kosta någonting, men det är en vettig åtgärd, som måste till
            bums.
          </note>
          <note>
            Sedan måste konkurslagarna ändras. Nu ryker leverantörerna: Så
            fort det blir en konkurs är leverantörerna de första som faller,
            medan staten, hyresvärden och bankerna är skyddade. Det här behöver
            ändras. I slutändan försvinner jobb, och det är skattebetalarna
            som får stå för fiolerna.
          </note>
          <note>
            Fri konkurrens är också ett sätt att få fram nya jobb och nya
            idéer. Det talades om det i regeringsdeklarationen -- det skulle
            vara intressant att veta vad den konkurrenslag som det där talades
            om betyder. Försvinner de offentliga monopolen månne?
          </note>
          <note>
            Arbetsrättslagstiftningen är en annan sak som har att göra med
            de riktiga jobben. Den måste man ändra. Det går inte att ha trygghetslagar
            som gör att ingen vågar anställa någon; dessa är något slags hopdrömt
            regelverk. Realism måste in där precis som i bl.a. regeringspolitiken.
            Realism skapar riktiga jobb. Med flum kan det bara bli sysselsättning.
          </note>
          <note>
            Och så, snälla Olof Johansson, sätt inte i gång med t.ex. nya
            miljöskatter för att visa hur duktiga vi är!
          </note>
          <note>
            Inte ens miljöpartisterna vill tappa jobb, tror jag, och miljöskatter
            är ändå bara ett sätt att exportera arbetstillfällena till andra
            ställen. Vi lever förvisso i en smutsig värld, men det är inte
            Sveriges miljö som behöver förbättras. Hur är det med Baltikum?
          </note>
          <note>
            Kanske det skulle erbjuda en fantastisk möjlighet i den här situationen?
            Vore det inte bättre att bygga reningsverk i Estland, Lettland
            och Litauen än att hälla miljard efter miljard över AMS?
          </note>
          <note>
            Så till de heliga korna. Man skulle kunna tro att vi befann oss
            i det indiska parlamentet. Är det inte märkligt att de heliga
            korna inte togs in för slakt under krisens hetaste dagar, när
            alla möjliga frågor virvlade i luften? Man klippte svansen på
            en av dem och lovade att mjölka en annan av dem om tre år.
          </note>
          <note>
            Jag tänker naturligtvis på biståndspolitik, flyktingpolitik och
            den politiska hemmamarknaden, som vi så vanvördigt brukar kalla
            det politiska träsket: partistöd, presstöd och organisationsstöd
            -- visst går det att plocka flera miljarder där!
          </note>
          <note>
            I stället sade man: 10 % minskning av de statliga partistöden
            om några år. Det är ungefär som att dra in reklamanslaget efter
            annonskampanjen -- det blir nämligen efter nästa val. Varför skall
            de politiska partierna leva väl i krisens Sverige? Det fattar
            inte jag. Jag tycker att vi skall föregå med gott exempel. Annars
            visar vi bara att vi inte orkar eller vill dela de problem som
            andra i samhället råkar ut för.
          </note>
          <note>
            Politikerna fick tydligen sitt i den här uppgörelsen, och det
            fick också facken -- de fick nämligen sitta kvar på a-kassorna.
            Det är ju hela deras maktbas.
          </note>
          <note>
            Hade det någonting med Sveriges ekonomiska kris att göra? Ingenting!
            Men det hade att göra med den politiska makten.
          </note>
          <note>
            Nå, vem skall nu skrämma i gång en vettig flyktingpolitik? Den
            vi i dag har är nämligen inte vettig. Vi har nu omkring 70 000
            personer i våra flyktingläger och -slussar -- siffran ökar med
            ungefär 2 000 i veckan. Prognosen är 100 000 innan året är slut.
            Det kan betyda att vi då har 400
          </note>
          <note>
            flyktingförläggningar i ett land där det finns 286
          </note>
          <note>
            kommuner. Vi har fem gånger så många som de övriga nordiska länderna
            tillsammans.
          </note>
          <note>
            Jag har från regeringen hört uttalanden av typen att det inte
            går att göra någonting åt detta. I så fall tycker jag att man
            skall säga det till folk. Människor kommer nog att ställa sig
            en och annan fråga! Men framför allt går det inte längre att sopa
            de här problemen under mattan. Nu måste flykting- och biståndspolitiken
            diskuteras -- lugnt, kraftfullt och realistiskt -- och anpassas
            till verkligheten.
          </note>
          <note>
            Den verkligheten är hård. Det visar sig nu vid en undersökning
            att 20 miljoner ryssar är beredda att lämna sitt land. 8 % av
            dem sätter Sverige högst på listan över länder dit de vill komma.
            De kan börja åka den 1 januari nästa år. Då kan vi återigen få
            se ett Jugoslaviensyndrom utvecklas. Då måste vi givetvis ha agerat
            i förväg -- jag tänker då på visum, ändrade asylregler, ändrade
            ekonomiska villkor och tydliga signaler ut i landet.
          </note>
          <note>
            Jag har ett konkret förslag till regeringen. Jag tror att det
            vore bättre att i regeringen, i riksdagen och över allt lägga
            ihop bistånds- och flyktingpolitiken i ett departement med en
            minister, i ett utskott, osv.
          </note>
          <note>
            Det handlar ju om att på bästa sätt hjälpa andra.
          </note>
          <note>
            Flykting- och biståndspolitik måste gå hand i hand först då kan
            vi hjälpa så många som möjligt med de medel vi har råd att anslå.
          </note>
          <note>
            Till er som sitter i riksdagen vill jag bara säga att vi faktiskt
            alla är valda av svenska väljare -- vi är anställda av dem och
            de betalar oss löner -- så vi borde faktiskt lyssna till vad de
            säger. Om ni inte har märkt att människor i dag är oroade och
            att det finns en social oro runt om i landet, om ni inte har hört
            hur det låter ute i landet -- då har ni inte ordentligt hållit
            örat till marken.
          </note>
          <note>
            Människor är nog mycket förvånade över att ingenting görs på
            den här sidan, och jag är också förvånad. Jag tycker att vi måste
            se upp nu och inte kalla allting för godhet; det är i så fall
            en dum godhet. Jag vet inte vad som är värst: dum godhet eller
            god dumhet?
          </note>
          <note>
            Jag hoppas de frågorna, medan den här sociala bomben tickar vidare
            i Sverige, kan behandlas med samma samling som svenska politiker
            visat sig vuxna när det är en ekonomisk kris.
          </note>
          <note>
            (Applåder)
          </note>
          <note type="speaker">
            Anf. 3 LARS WERNER (v):
          </note>
          <note>
            Fru talman! I går kväll demonstrerade vi mot regeringens politik
            -- i alla fall en del av oss. Men det var naturligtvis också en
            demonstration med udden riktad mot de orättvisa krisuppgörelser
            som har träffats de senaste veckorna. Det var ganska skönt att
            få uppleva känslan av att vi var många som protesterade mot nerrivandet
            av den generella välfärden. Det hade varit bra om flera av aktörerna
            kring krispaketet hade varit med och känt stämningarna.
          </note>
          <note>
            Sverige är ett bra land att leva i. Det har större tänkare än
            jag sagt tidigare. Jag ser att Gösta
          </note>
          <note>
            Bohman är närvarande, och han brukar i juni varje år säga på
            det sättet. Jag har emellertid behov av att säga detta i en tid
            då man håller på att riva ner mycket av det som har byggts upp
            här i landet.
          </note>
          <note>
            Inkomster och utbildning är högre och mera jämnt fördelade än
            i många andra länder.
          </note>
          <note>
            Bostadsstandarden är mycket hög, och vi har egentligen inga slumområden.
          </note>
          <note>
            När jag var en liten grabb fanns det fortfarande människor i
            det här landet som var tvungna att bocka och buga för att genom
            fattigvården tigga sig till litet mat och kläder. Jag minns när
            min far blev stadsfullmäktige i denna stad 1946. Då fick han till
            slut sin skuld på ett par tusen kronor till fattigvården avskriven.
            Det var nämligen inte fint att ha en stadsfullmäktige som hade
            en skuld till fattigvården.
          </note>
          <note>
            Sedan min barndom tycker jag att det här landet gradvis har förbättrats.
          </note>
          <note>
            Jag var för ung för att uppleva massarbetslösheten på 30-talet.
            Jag har i stället fått uppleva välfärdspolitikens framväxt, som
            jag menar i huvudsak är ett resultat av svensk arbetarröelses
            arbete.
          </note>
          <note>
            I dag för vi ett annat resonemang. I dag har den svenska högern
            -- med Moderata samlingspartiet som ledande kraft -- regerat landet
            i över ett år. I
          </note>
          <note>
            dag har vi en arbetslöshet som kan jämföras med arbetslösheten
            på 30-talet. I dag har vi ett budgetunderskott som hotar välfärden
            för kommande generationer.
          </note>
          <note>
            Innan denna regering tillträdde utlovade man storstilat en ny
            start för Sverige. Nu vet vi vad den nya starten innebar. Den
            var inte ny. Den var nygammal.
          </note>
          <note>
            Ny-start--programmet skulle innehålla en mängd s.k. dynamiska
            effekter. De effekter som skattesänkningarna har åstadkommit har
            dock verkat i rakt motsatt riktning. Budgetbekymmer, rekordräntor
            och en allvarlig arbetslöshet gör att
          </note>
          <note>
            Carl Bildt och hans mer eller mindre anonyma vapendragare i regeringen
            har anledning att vara litet besvikna på dynamiken. Med dynamik
            menar jag något som är progressivt och framåtsyftande.
          </note>
          <note>
            Jag varnade i valrörelsens för vad jag kallar den borgerliga
            budgetbomben. Med högerns skattesänkningsfilosofi kan vi i dag
            se att mina farhågor har besannats -- i långt större utsträckning
            än vad jag själv trodde. Den enda vägens färdriktning har lett
            till ett gigantiskt budgetunderskott som gör vägen ofarbar för
            varje ansvarsfull regering. Den enda vägen har nått vägs ände.
            Jag sade tidigare att man verkade vara inne i en rondell, och
            jag tycker att man fortfarande snurrar runt i den. Det är bara
            synd att man hann köra sönder så mycket innan man upptäckte att
            den enda vägen bär rakt upp i skogen. Det hjälpte inte att den
            enda vägen var en Europaväg. Katastrofen blev bara så mycket större
            när man åkte av.
          </note>
          <note>
            Jag har vuxit upp och fostrats inom den svenska arbetarrrörelsen.
            Sten Andersson kallar mig för gråsosse. Jag vet inte om jag skall
            vara stolt över det, men jag är åtminstone en del av den svenska
            arbetarrörelsen. En sak har jag emellertid fått lära mig, nämligen
            att svensk högerpolitik -- om den kallas för moderat politik eller
            något annat -- inte är bra för oss. Svenska Högerpartiet, nuvarande
          </note>
          <note>
            Moderata Samlingspartiet, har hela tiden motsatt sig uppbyggnaden
            av den generella välfärdspolitiken, som ändock har gett de flesta
            människor en trygghet.
          </note>
          <note>
            Som vi hörde i regeringsförklaringen i går förs nu en debatt
            monotont om privatisering och bolagisering. Detta var huvudtemat
            i regeringsförklaringen. Inte ens Ingvar Carlsson fick ett vackert
            ord, fast han har varit med och försökt hjälpa till. Jag förstår
            att han är besviken i dag.
          </note>
          <note>
            Inte trodde jag att jag skulle få uppleva den dag då socialdemokraterna
            skulle enas med en moderat statsminister om att avskaffa semesterdagar,
            spara i sjukförsäkringarna och införa karensdagar.
          </note>
          <note>
            Moderater och socialdemokrater har under de senaste dagarna enats
            i politiken. Det är en ganska förunderlig tid vi lever i. Jag
            förstår att Leif
          </note>
          <note>
            Blomberg, Metall, säger -- många socialdemokrater tycker nog
            inte om att jag påminner om det -- att det var ett självmål och
            en tåfjutt i högerkrysset. Jag tycker att det var en snedspark.
          </note>
          <note>
            Visst behövs det en sanering av statens finanser, inte minst
            efter den optimistiska skattesänkningsyran. Men man måste ta fördelningspolitiska
            hänsyn, och det har man inte gjort.
          </note>
          <note>
            Är det då möjligt att lägga fram förslag som inte innebär att
            de svagaste grupperna drabbas hårdast?
          </note>
          <note>
            Ja, visst är det möjligt.
          </note>
          <note>
            Vårt parti har lagt fram sådana realistiska förslag till en rättvis
            sanering av statsfinanserna. Det paket som den stora alliansen
            mellan borgerlighet och socialdemokrati har kokat ihop uppfyller
            inte kraven på en rättvis fördelning av bördorna.
          </note>
          <note>
            Vi kan ta förslaget om karensdagar som exempel.
          </note>
          <note>
            Vi vet att det förslaget hårdast drabbar dem som har ohälsosamma
            miljöer eller sådana jobb där det är svårt att vara litet snuvig
            på jobbet. Vi ledamöter kan åka in till riksdgen och sitta och
            snora på våra rum, även om vi har en lätt förkylning. Om vi däremot
            hade jobbat inom sjukvården eller livsmedelsindustrin hade vi
            inte kunnat göra på det sättet.
          </note>
          <note>
            Finns det då inget sätt att skära i sjukförsäkringen så att det
            inte drabbar de svagaste särskilt hårt? Jo, det gör det.
          </note>
          <note>
            Från vårt parti har vi föreslagit att man skall sänka taket i
            sjukförsäkringen till en ersättningsnivå motsvarande 5 basbelopp,
            i stället för nuvarande
          </note>
          <note>
            7,5. Det betyder att vi som ''svälter'' oss fram med en lön på
            en kvarts miljon om året får klara oss med lika mycket pengar
            som en medelinkomssttagare när vi blir sjuka. Det vore väl inte
            så dumt?
          </note>
          <note>
            Vi har också föreslagit att man skall slopa grundavdraget för
            inkomster över brytpunkten.
          </note>
          <note>
            Det betyder att höginkomsttagarna, och inte låginkomsttagarna,
            får dra åt svångremmen. Det vore en solidarisk beskattning som
            skulle dra in mest köpkraft för dem som har mest.
          </note>
          <note>
            Förslaget om att ta bort två semesterdagar drabbar verkligen
            inte direktörerna med fallskärmsavtal.
          </note>
          <note>
            Den här regeringen ser till att de lugnt kan gunga vidare utan
            att riskera att kraschlanda i någon dyster ekonomisk verklighet.
            Den realiteten får däremot vanligt folk smaka på. Det märkliga
            är att detta inte har hindrat socialdemokraterna med
          </note>
          <note>
            Ingvar Carlsson i spetsen att göra upp.
          </note>
          <note>
            Hade det inte varit klokare att ni under de nätter ni höll på
            och förhandlade hade tagit in någon person med facklig erfarenhet?
            Ni hade då kunnat få veta att hur ni än gör med förslaget om att
            minska antalet semesterdagar så gör ni fel. Jag hade kunnat ställa
            upp själv, det är ändå så många som väcker mig på nätterna.
          </note>
          <note>
            Ni skapar nu vad Stig Malm skulle kalla en ren klasslagstifting.
            Jag håller med honnom på den punkten.
          </note>
          <note>
            Finns det då inget sätt att få fart på investeringarna utan att
            sänka arbetsgivaravgifterna och ta bort semesterdagar? Jo, det
            gör det.
          </note>
          <note>
            Det stora problemet för företagen, liksom för många privatpersoner,
            är den höga räntan. Den beror delvis på den höga tyska räntan.
            Den beror naturligtvis också på att penningmarknadens pirayor
            har spekulerat med riskerna för en svensk devalvering. Den främsta
            orsaken är dock att vi politiker har gett oss i marknadens våld,
            eftersom staten varje år behöver låna upp en nätt summa pengar
            för att täcka underskottet i budgeten.
          </note>
          <note>
            Just nu lånar staten upp pengar i utlandet via de svenska företagen.
            Dessa tar då ut en mellanskillnad -- med hänsyn till devalveringsrisk
            eller spekulationsrisk, vad de nu kallar den -- för att inte förlora
            pengar om Sverige skulle devalvera.
          </note>
          <note>
            Det höjer ju räntan. När vi kallades in till regeringen för några
            veckor sedan fick jag höra att lönekostnaderna inte är det stora
            problemet, utan det är faktiskt kapitalkostnaderna. Då måste ju
            åtgärderna sättas in där, och inte mot folks semesterdagar.
          </note>
          <note>
            Det finns saker i det första krispaketet som jag tycker är bra.
            Låt mig i det sammanhanget än en gång ge en eloge till Bengt Westerberg
            -- det är inte så ofta man har anledning att göra det -- som lyckades
            slå vakt om handikapputredningens förslag, så att det förslaget
            skall genomföras. Detta menar jag ärligt -- det har jag råd med.
          </note>
          <note>
            En annan sak som är bra är naturligtvis besparingarna när det
            gäller militären. Militären hade fått 7 miljarder extra för den
            kommande femårsperioden. Merparten var ju inte priskompensation
            utan nya, friska pengar.
          </note>
          <note>
            Regeringen anser t.ex. fortfarande att dessa pengar räcker för
            en ny satsning, för att köpa nya stridsvagnar. Jag är ingen militärexpert,
            jag är en vanlig sketen furir i den svenska marinen. Men så mycket
            har jag lärt mig -- jag kan ju läsa mig till en del -- att stridsvagnar
            är litet passé. Borde man inte göra som en del andra länder, dra
            slutsatser av allt detta?
          </note>
          <note>
            För ett år sedan ställde regeringen upp på borggårdsbacken. ''Vi
            är Sveriges mest kompetenta regering'', sade Carl Bildt med all
            den auktoritet han är mäktig. Nu har man hunnit husera inne i
          </note>
          <note>
            Rosenbad ett år, och vi har litet av facit i handen.
          </note>
          <note>
            Jag tror inte det spelar någon roll vilket betygssystem man hittar
            på, för den här regeringen klarar sig inte undan betyget underkänt.
            Jag vet inte om det nu skall heta ''inte fullt godkänd'' -- det
            är ju lika illa. Och det hjälper inte att ni kallar in
          </note>
          <note>
            Ian Wachtmeister ibland, eller Ingvar Carlsson, för något slags
            kvartssamtal. Det ändrar ju inte inriktningen att man fuskar sig
            fram på det här sättet. Jag tycker inte att Ingvar Carlsson skall
            sätta sig ned för fler kvartssamtal, för det ger honom ett dåligt
            rykte.
          </note>
          <note>
            För min del skulle jag inte rekommendera ytterligare ett år av
            misslyckanden. Möjligen kunde man hitta på någon annan yrkespraktik
            som skulle passa. Jag har läst en del om att det i den här regeringen
            är litet dåligt beställt med arbetslivserfarenheten. Men med det
            dåliga arbetsmarknadsläge som råder fick man väl först skicka
            i väg er tillsammans till jobbsökarkurs.
          </note>
          <note>
            Vilket underbart ord -- jobbsökarkurs! Jag tror inte att ens
            den här regeringen har uppfunnit det; så dåliga är ni inte.
          </note>
          <note>
            Jag började med att säga att Sverige är ett bra land att leva
            i. Det är temat, när ni håller på att rasera och nyordna. Nu skall
            ni ju kalla in ärkebiskopen när ni skall nyordna almanackan. Jo,
            Werkström vill vara med.
          </note>
          <note>
            Men jag vill sluta med att säga att ett bra land kan bli bättre.
            Vad som behövs för att åstadkomma det är en ny och bättre regering
            i Rosenbad. Det förutsätter också att Ingvar Carlsson får hjälp
            att komma ur klistret. Det gäller att få Ingvar Carlsson och socialdemokratin
            på bättre tankar och skyndsammast avsluta samarbetet med moderaterna.
          </note>
          <note>
            Sedan vill jag bara ställa en fråga till fru talmannen och alla
            som sitter i den här kammaren: Hade det inte varit lämpligt att
            kalla in den svenska riksdagen när man träffade den här uppgörelsen,
            eller i varje fall skatte- och finansutskotten?
          </note>
          <note type="speaker">
            Anf. 4 Statsminister CARL BILDT (m):
          </note>
          <note>
            Fru talman! Jag har noterat att Lars Werner själv har gett sig
            ut på en jobbsökarkurs. Det har slutat med att han har blivit
            borgerlig vigselförrättare.
          </note>
          <note>
            Alla finner vi våra nya roller i den förändrade politiska miljön.
          </note>
          <note>
            På några punkter vill jag kommentera det som har sagts under
            den tidigare debatten. Jag hade ju i går möjlighet att presentera
            regeringens inriktning av arbetet och politiken för det kommande
            året, och jag ser det nu som min uppgift att kommentera det som
            sägs från oppositionspartiernas -- i opposition av varierande
            grad -- sida under dagens debatt.
          </note>
          <note>
            Först vänder jag mig självfallet till Ingvar Carlsson, vars anförande
            huvudsakligen handlade om historien -- vad som har varit, vad
            som är bakgrunden, hur det har blivit som det har blivit.
          </note>
          <note>
            Det säger sig självt att det han hade att anföra på den punkten
            inte kan undgå en del kommentarer av kritisk och avvikande natur
            från min sida.
          </note>
          <note>
            Alla vet att de ekonomiska problem som Sverige har i dag -- kombinationen
            av en strukturkris, en finanskris och en konjunkturkris -- har
            sina rötter långt tillbaka i tiden. Alla vet att det som gick
            verkligt snett för Sverige var 1980-talet, som blev ett förlorat
            decennium när det gällde möjligheten att varaktigt ta itu med
            strukturproblemen i svensk ekonomi. Då bedrevs -- det är oförsynt
            att påpeka det, men det måste göras -- en politik som kallades
            den tredje vägens ekonomiska politik. Den innebar att kostnaderna
            sköt i höjden. År efter år efter år ökade kostnaderna mer än vad
            produktion och ekonomi kunde bära. Det medförde att vi förlorade
            marknadsandelar på de internationella marknaderna. Det innebar
            att industrin och den exportorienterade delen av näringslivet
            i övrigt trängdes undan år efter år.
          </note>
          <note>
            Välfärden kommer inte av politiska beslut eller politisk retorik,
            utan välfärden grundas i arbete och företagande. Basen för detta
            arbete och detta företagande försvagades år efter år. Till detta
            kom så, under slutet av 1980-talet, spekulationsekonomins effekter,
            de närmast kasinoartade förhållanden som vi då hade i svensk ekonomi.
            Låt mig bara påminna om -- ifall vi ser tillbaka på den politiska
            debatt som fördes under de åren -- att det inte var vi, när vi
            diskuterade ekonomisk politik i valrörelserna, som hade dalmartinerhundar
            och sportbilsägare på valaffischerna. Den typen av mentalitet
            fanns på annat håll.
          </note>
          <note>
            Så småningom, efter alla varningar och alla problem, började
            dock en insikt vakna om att detta inte längre skulle fungera.
            Det var Kjell-Olof Feldt som första gången hösten 1989 började
            tala om det stålbad som skulle komma -- ett stålbad som en effekt
            av den tredje vägens ekonomiska politik, som dess främste arkitekt
            utmålade som ett stort misslyckande. Det var hösten 1989 som nedgången
            av industrikonjunkturen började, som arbetslösheten började öka,
            som vi började förlora de 170 000 industrijobb som vi har förlorat
            sedan dess. Det är det som är krisens yttersta grund.
          </note>
          <note>
            Sedan har vi finanskrisen, krisen i de offentliga finanserna,
            och många andra problem. Men det är alltså den industriella krisen
            -- att sysselsättningen har vikit i industrin och att produktionen
            har fallit --
          </note>
          <note>
            som är den yttersta grunden. Det började hösten
          </note>
          <note>
            1989, och det har inte blivit bättre sedan dess.
          </note>
          <note>
            Utslagningen har fortsatt i mycket snabb takt.
          </note>
          <note>
            Jag sade att insikten om detta fanns. Den insikten fanns också
            inom socialdemokratin -- den började bryta fram. Det förekom också
            under det året en ganska livaktig och intressant debatt på den
            punkten.
          </note>
          <note>
            Jag skall återge vad Klas Eklund har uttalat i Tiden, som hade
            ett specialnummer om ekonomin under sommaren. Han sade: Jag vill
            understryka att dagens problem, hög arbetslöshet och finanskris,
            i första hand är en följd av 80-talets överhettning och inflation.
            Vi var åtskilliga som då varnade för att det skulle gå -- och
            det är ett uttryck som jag inte vet om talmannen tillåter i kammarens
            protokoll, men det börjar på h och slutar på e, och det kan vara
            ett bindestreck emellan -- åt h-e om vi inte lyckades bryta inflationen.
            Vi lyckades inte få ned inflationen, och nu går det följaktligen
            åt h-e --
          </note>
          <note>
            alltså detta brännbara ord som han beskriver att vi har hamnat
            i.
          </note>
          <note>
            Så var det alltså. Insikten om att kostnader och inflation måste
            ned kom alltför sent, och nu befinner vi oss mitt inne i den desinflationsprocess
            som förvisso är en utomordentligt besvärlig process.
          </note>
          <note>
            Ingvar Carlsson frågade varför det inte har förekommit någon
            samverkan tidigare, under hösten, under vintern och under våren.
            Men sanningen är ju, om man tittar på den ekonomiska politik som
            den socialdemokratiska oppositionen då förde, att den innebar
            en återgång till vad som gällde innan insikterna började smyga
            sig in i socialdemokratin. Det var fundamentalisternas månader
            inom socialdemokratin. Då sade man nej till alla besparingar.
            Då sade man nej till alla strukturförändringar inom den offentliga
            sektorn.
          </note>
          <note>
            Då sade man nej till snart sagt varje förändring över huvud taget.
            Man sade t.o.m. nej till en analys som gick ut på att Sverige
            hade mycket grundläggande ekonomiska problem som krävde omprövning
            av alla.
          </note>
          <note>
            Jag sade då -- jag var också övertygad om det, och det visade
            sig vara korrekt -- att omprövningens tid skulle komma och att
            det skulle finnas förutsättningar för en samverkan och samsyn
            över blockgränserna, eftersom Sverige är ett land med en tradition
            där vi, trots hettan i den politiska debatten, har en förmåga
            att finna varandra i samlade lösningar när detta är nödvändigt
            i nationens intresse. Så blev det också till slut.
          </note>
          <note>
            Historien i den delen kommer väl vad det lider, när den tiden
            är mogen, att skrivas. Men låt mig, som en randanmärkning till
            det som Ingvar Carlsson hade att säga, tala om att det var den
            26 augusti som jag personligen tog kontakt med Ingvar Carlsson
            i ett samtal, då jag sade att detta är en kris som är långt värre
            än vad de flesta har klart för sig. Jag tyckte att det fanns skäl
            att under diskreta, inte publika former, inleda en dialog för
            att se vilka möjligheter till samsyn och samförstånd som fanns.
          </note>
          <note>
            Vi kom överens om en mekanism för detta. Den fungerade litet
            fram och tillbaka.
          </note>
          <note>
            Jag avslöjar emellertid inga större hemligheter om jag säger
            att det på regeringssidan under ett tag fanns en betydande otålighet
            i fråga om dessa samtal. Det fanns ibland en tendens till att
            varje öppen hand som regeringen visade möttes av litet av en knytnäve
            i TV från den ena eller andra företrädaren för oppositionen, och
            samtalen gick inte riktigt framåt. Jag talade direkt med Ingvar
          </note>
          <note>
            Carlsson om de bekymmer som jag hade och att samtalen måste komma
            i gång med högre tempo för att vi skulle få se om det fanns någon
            möjlighet. Det var ingen av oss som i detta skede kunde vara absolut
            övertygad om att det skulle vara möjligt.
          </note>
          <note>
            Men åtminstone jag hade en skyldighet att göra mitt yttersta
            för att se om möjligheten fanns.
          </note>
          <note>
            Det var först så småningom, när krisen blev riktigt akut, som
            vi fick en möjlighet till riktiga överläggningar. Låt mig säga
            att de nätter då överläggningarna pågick och som ligger bakom
            oss var nätter då vi inte alltid tyckte samma sak. Det var nätter
            då det fanns humör från bägge sidor. Det var nätter då det var
            alldeles uppenbart att de ideologiska skillnaderna i svensk politik
            finns kvar, tack och lov höll jag på att säga, men då det ytterst
            var det gemensamma ansvarstagandet som fällde avgörandet. Vi kom
            då fram till att man i vissa situationer måste ha förmågan att
            skilja mellan huvudsak och bisak. Och huvudsaken var att rädda
            svensk ekonomi och att skapa förtroende för stabiliteten i den
            ekonomisk-politiska omläggning som vi bägge var beredda att göra.
            Detta krävde en samverkan mellan regeringen och den socialdemokratiska
            oppositionen.
          </note>
          <note>
            Ideologiska skillnader till trots, irritation till trots och
            motsättningar och enstaka sakfrågor till trots tog ansvarstagandet
            överhanden. Det var och är en mycket stor styrka för vår nation.
          </note>
          <note>
            Jag har i andra sammanhang uttalat min erkänsla för socialdemokratin
            och för Ingvar Carlsson i det sammanhanget, och jag gör det gärna
            även från riksdagens talarstol.
          </note>
          <note>
            Detta är historien, och vi kommer säkert att få många anledningar
            att återkomma till den. Mycket kommer att skrivas och sägas om
            Sverige, landet som det så länge gick så bra för men som sedan
            började misslyckas, som förlorade ett 70-tal, förlorade ett 80-tal,
            men som sedan till slut i alla fall tog sig samman och på 90-talet
            visade att man hade förmågan att bygga nytt där så mycket hade
            gått snett.
          </note>
          <note>
            Det är emellertid viktigt att se hur vi skall gå vidare.
          </note>
          <note>
            Krisuppgörelsen har ett antal komponenter som är viktiga. Den
            första är att vi måste bli av med de strukturella underskotten
            i de offentliga finanserna, och det måste ske genom besparingar.
          </note>
          <note>
            Vi har börjat bra. Vi fattade beslut i denna riksdag i våras
            om ca 20 miljarder kronor i omedelbara besparingar och om 15 miljarder
            kronor ytterligare inom bostadsfinansieringssystemet. Som en följd
            av krisuppgörelsen kommer det att ske besparingar på ytterligare
            ca 30 miljarder kronor.
          </note>
          <note>
            Jag skulle vara oärlig om jag sade att detta är allt och att
            det inte behöver sparas mer. Det är fel.
          </note>
          <note>
            Underskottet är fortfarande för stort, och det fortsätter att
            växa. Vi har många obetalda räkningar från de senaste åren och
            decennierna som måste betalas. Det vore oansvarigt att vältra
            över dessa på framtiden och kommande generationer genom att finansiera
            en stor del av de statliga utgifterna med lån. I dag vet ju alla
            att lån måste betalas med ränta. Och att betala räntor är lika
            dyrt för staten som för villaägare och företagare. Därför måste
            vi så snabbt som möjligt vara redo att gå vidare med den politik
            som innebär att vi kan ompröva och spara i offentliga åtaganden.
          </note>
          <note>
            Vi behöver en nationell dialog om vad som verkligen är nödvändigt
            av alla de åtaganden som vi har tagit på oss och alla de system
            som vi har fattat beslut om i en tid då vi trodde att pengar växte
            på träd eller att staten disponerade guldgruvor. Nu måste vi inse
            att vi lever på lånade pengar och på lånad tid. Ju förr vi kommer
            ut ur detta, desto bättre. I detta sammanhang markerar krisuppgörelserna
            en början och absolut inte något slut.
          </note>
          <note>
            Den andra komponenten är självfallet att stärka företagens konkurrenskraft.
            Även i fråga om detta är krisuppgörelsen enligt min mening ett
            genombrott. Vi säger nu tydligt att vi måste förstärka företagen.
            Det gör vi genom sänkta skatter. Det handlar om löneskatterna.
            Vi vill bromsa nedgången och skapa nya sysselsättningstillfällen
            eller åtminstone se till att de gamla inte slås ut. Även i detta
            fall tror jag att det kommer att bli nödvändigt att gå vidare.
            Vi uppnår nu visserligen en mycket påtaglig förstärkning av konkurrenskraften,
            i storleksordningen tio procentenheter gentemot de viktigaste
            industriländerna under de närmaste åren. Det är mycket betydelsefullt.
            Men efter det att vi har förlorat marknadsandelar under så lång
            tid räcker det inte med att uppnå det som vi nu uppnår, dvs.
          </note>
          <note>
            att vi slutar förlora marknadsandelar. Sverige måste bli en nation
            som börjar vinna marknadsandelar och gör det varaktigt under 1990-talet.
            Det kräver att vi går vidare också i den delen av den inriktning
            som krisuppgörelsen innebär.
          </note>
          <note>
            Den tredje komponenten var Ingvar Carlsson inne på. Även om vårt
            språkbruk är annorlunda tror jag att det är åtskilligt som förenar.
            Vi måste finna europeiska lösningar på den europeiska krisen --
          </note>
          <note>
            stabilisera valutorna, bekämpa arbetslösheten, få i gång investeringar
            och tillväxt och ge våra bidrag för att lösa krisen i Central-
            och Östeuropa. Där kan och måste Sverige spela en aktiv roll under
            kommande år.
          </note>
          <note>
            Det har talats mycket om det som är unikt och om det som är historiskt
            under de veckor som ligger bakom oss. Ingenting av det som sagts,
            även om retoriken ibland blir högstämd, har varit fel. Men allt
            detta är en del av ett epokskifte i Sverige, ett epokskifte som
            har pågått under lång tid, ibland litet smygande, men som nu har
            blivit så oerhört tydligt.
          </note>
          <note>
            Vi har lämnat den period då vi kunde tro att pengar växte på
            träd, då vi kunde ägna stor tid i den politiska debatten åt att
            fördela en välfärd vars produktion vi tog för självklar. Nu måste
            vi återvända till att producera välfärden innan vi fördelar den.
            Vi måste inse att välfärdens grund inte är politiska beslut eller
            politisk retorik, utan välfärdens grund är arbete, sparande och
            företagande. Om vi kan återupprätta dessa dygder runt om i hela
            det svenska samhället under dessa år, då har vi också lagt grunden
            för att efter det stålbad som Feldt varnade för ge oss tillbaka
            möjligheterna att fördela välfärden. Men först måste vi producera
            välfärden, och det är detta som måste stå i politikens centrum.
            Det är detta som är vägen. Där finns inget alternativ.
          </note>
          <note>
            (Applåder)
          </note>
          <note>
            Anf. 5 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! Det finns i Sverige en lång tradition av politiskt
            samarbete på vissa områden. Det gäller framför allt dem som har
            med Sveriges relationer till omvärlden att göra, t.ex. utrikes-
            och säkerhetspolitiken, Europapolitiken och ibland även försvarspolitiken.
          </note>
          <note>
            Jag tycker att den nu aktuella krisuppgörelsen skall ses i detta
            sammanhang. Svensk ekonomi har sedan mycket lång tid tillbaka
            varit starkt utrikesberoende. Utrikeshandeln har varit en viktig
            drivkraft, för att inte säga den viktigaste, i den ekonomiska
            tillväxten i Sverige. Detta utrikesberoende har ökat successivt
            under hela detta sekel och i accelererande takt under det senaste
            årtiondet.
          </note>
          <note>
            Till det har bidragit dels den ökade internationaliseringen av
            de svenska företagen, dels kapitalets ökade rörlighet. Företagens
            minskade råvaruberoende och deras ökade frihet att avgöra var
            de skall göra sina investeringar ställer allt större krav på oss
            i Sverige att erbjuda ett gott företagsklimat och ett gott investeringsklimat
            för att vi skall kunna konkurrera med andra länder.
          </note>
          <note>
            När det gäller kapitalets rörlighet kan vi konstatera att summor
            som är mångdubbelt större än de rika ländernas samlade valutareserv
            varje dag rör sig över våra gränser. Det är klart att så enorma
            valutaflöden kan skapa osäkerhet på marknaderna.
          </note>
          <note>
            Tempot i beslutsfattandet har ökat radikalt. Det här ställer
            krav på ett mycket snabbt agerande av dem som har ansvaret för
            vårdandet av penningvärdet och ekonomin i stort.
          </note>
          <note>
            Riksbanken har sedan länge befogenheter att ingripa vid sådana
            här tillfällen för att vända eller stoppa valutaflöden och för
            att lugna en orolig marknad. Den har också fått använda de här
            instrumenten i allt större utsträckning under senare tid.
          </note>
          <note>
            Det här understryker, tycker jag, behovet av att vi har en självständig
            riksbank som kan agera snabbt och som har entydiga mål för sitt
            agerande, dvs. att försvara växelkursen.
          </note>
          <note>
            Men också kraven på det politiska systemet skärps.
          </note>
          <note>
            Penningpolitiken är det effektivaste sättet att snabbt hantera
            sådana här uppkommande obalanser och problem. Den kan ge en respit
            för det politiska systemet men kan inte slutligt lösa problemen.
            För det krävs finanspolitiska åtgärder som alltid fordrar litet
            längre tid än de penningpolitiska.
          </note>
          <note>
            Finanspolitiken, budgetpolitiken, är ju traditionellt ett mycket
            trögt system. Ärenden skall diskuteras, utredas, remissbehandlas,
            beredas, förankras, beslutas och implementeras. Det här är en
            process som traditionellt ofta tar lång tid -- ett år, två år
            och ibland ännu längre tid. Den tiden finns ofta inte i den värld
            som vi nu lever i och där det går allt snabbare.
          </note>
          <note>
            De gångna veckorna illustrerar mycket tydligt kravet på att kunna
            fatta beslut mycket snabbt. Här gavs inte lång tid. Här handlade
            det om att fatta beslut inom några dygn. Jag använder avsiktligt
            termen dygn, eftersom ordet dagar inte längre är relevant.
          </note>
          <note>
            Man kan tycka att det är odemokratiskt att några få personer
            får ett öppet mandat och skall fatta beslut som är mycket mycket
            vittgående.
          </note>
          <note>
            När ni i riksdagsgrupperna för regeringspartierna och Socialdemokraterna
            gav oss, några få politiker, ett öppet mandat att fatta beslut,
            gjorde ni det naturligtvis fullt medvetna om att alternativet
            skulle ha varit att andra krafter hade tagit över, medan den här
            demokratiska processen hade sin gång. Det hade självfallet varit
            ännu mindre demokratiskt än det beslutsfattande som vi nu har
            upplevt.
          </note>
          <note>
            Till det kommer -- jag tycker att det är viktigt att tillägga
            det -- att en bred samverkan mellan partier också ger legitimitet
            åt paket och uppgörelser som träffas. Det ser man inte minst på
            allmänhetens uppbackning av de krispaket som nu har lagts fram.
          </note>
          <note>
            Finns det då inga alternativ till den typ av åtgärder som vi
            nu har redovisat? I de senaste dagarnas debatt har vi upplevt
            kritik mot marknadens aktörer, eller åtminstone misstänksamhet
            mot dem.
          </note>
          <note>
            En del har börjat ropa på regleringar. I en del länder har man
            gått från ett oreglerat system till ett mera reglerat.
          </note>
          <note>
            Men faktum är att detta inte är något alternativ.
          </note>
          <note>
            Valutaregleringen blev i praktiken helt omöjlig på grund av de
            stora betalningsströmmar som beror på den omfattande handeln mellan
            länder. Det finns alltså ingen återvändo till en mera idyllisk
            tillvaro --
          </note>
          <note>
            om man nu tycker att vi hade en sådan för tio eller tjugo år
            sedan.
          </note>
          <note>
            Vi kommer inte undan att Sverige måste vara konkurrenskraftigt,
            att vi måste kunna erbjuda ett gott investeringsklimat och att
            vi måste ha ordning på vår egen ekonomi.
          </note>
          <note>
            Man kan naturligtvis under veckor som dem som vi nu har upplevt
            tycka att priset är väldigt högt. Men då skall man veta att det
            pris vi skulle ha fått betala för alternativet, dvs. ett isolerat
            Sverige i en alltmer internationaliserad värld, skulle vara många
            många gånger högre. Det skulle vara omöjligt att upprätthålla
            vårt välstånd och vår välfärd om vi inte hade den öppenhet mot
            omvärlden som vi faktiskt har.
          </note>
          <note>
            Vårt välstånd är beroende av fri handel, och fri handel kan bara
            vara fri åt två håll -- dvs. vi kan inte ensidigt tillgodogöra
            oss fördelarna av en fri handel, utan det är också fråga om ett
            erbjudande till den värld som vi lever i.
          </note>
          <note>
            Däremot kan man nog konstatera -- som både
          </note>
          <note>
            Ingvar Carlsson och Carl Bildt i varje fall har antytt -- att
            de senaste månadernas oro i
          </note>
          <note>
            Västeuropa är ett starkt argument för ett fördjupat monetärt
            samarbete inom EG.
          </note>
          <note>
            Jag tror att det är klokt att vi förbereder oss på att sådana
            här akuta situationer kommer att dyka upp också i framtiden. Då
            gäller det att ha en realistisk bild av de problem som vi står
            inför och att diskutera hur olika krislägen skall hanteras. Det
            bästa är naturligtvis om man alltid kan vara steget före, dvs.
            slippa de akuta kriserna. Men jag tror att det i regel kräver
            ett krismedvetande som man inte realistiskt kan räkna med förrän
            krisen är ett faktum. Det blir möjligt att genomföra åtgärder
            när det krismedvetandet väl finns.
          </note>
          <note>
            Jag tycker att det är viktigt att också fortsättningsvis eftersträva
            ett brett samförstånd så långt det över huvud taget är möjligt
            med hänsyn till den demokratiska legitimitet som jag talat om
            och till möjligheterna att få förtroende för den här typen av
            åtgärder både i och utanför Sverige.
          </note>
          <note>
            Jag tycker naturligtvis att det är mycket bra att
          </note>
          <note>
            Socialdemokraterna har ställt upp, och jag tycker att Ingvar
            Carlsson personligen har gjort en stor insats här. Men det har
            självfallet också varit rimligt att Socialdemokraterna ställt
            upp, eftersom svårigheterna i så hög grad går tillbaka till deras
            regeringsperiod. Det gäller den urholkade konkurrenskraften. Det
            gäller finanskrisen. Det gäller budgetunderskottet och flera andra
            problem.
          </note>
          <note>
            Samarbete över blockgränsen har tidigare ofta misstänkliggjorts.
            Sådana försök kommer man säkert att göra nu också. Men perspektivet
            måste efter det som nu har hänt för lång tid framåt ha förändrats.
            Samarbete i för landet centrala frågor står inte i motsatsställning
            -- jag vill understryka det -- till att en ideologisk debatt förs.
            Tvärtom blir denna i själva verket ännu viktigare i ett läge,
            där vi som ansvariga politiker ofta tvingas begära mycket öppna
            mandat av väljarna för att kunna påverka den ekonomiska utvecklingen.
          </note>
          <note>
            Fru talman! Jag är mycket medveten om de svårigheter som enskilda
            människor, familjer, företag och kommuner möter i vardagen för
            närvarande.
          </note>
          <note>
            Maria-Pia Boe thius frågar i en artikel i Dagens
          </note>
          <note>
            Nyheter i dag vad krispaketen innebär för kvinnor och barn. Det
            är en viktig fråga. Liknande frågor som uttrycker oro ställdes
            i samband med LO:s demonstrationer i går.
          </note>
          <note>
            Jag vill gärna säga, fru talman, att jag delar all den oro för
            utvecklingen i det svenska samhället som kommer till uttryck på
            många olika sätt för närvarande. Solidariteten kommer verkligen
            att sättas på prov nu när Sverige befinner sig i en ekonomisk
            krissituation. Jag är glad över att i det läget också ha möjlighet
            att med brett politiskt stöd lägga fram en reform för personer
            med funktionshinder, dvs. de mest utsatta personerna i vårt samhälle.
          </note>
          <note>
            En del av kritikerna när det gäller krispaketen försöker skapa
            ett intryck av att här står de hårda frågorna, dvs. ekonomin,
            mot de mjuka som handlar om social välfärd, kvinnor och barn.
            Det är en felsyn. Det största hotet mot de mjuka värdena är en
            ekonomi i obalans. Det är obalansen, inte försöken att komma till
            rätta med denna obalans, som är det stora hotet. Den som är för
            mjuk för att ta itu med de ekonomiska problemen riskerar att långsiktigt
            skapa ett hårt samhälle.
          </note>
          <note>
            För oss liberaler, fru talman, är det avgörande skälet till att
            vi ställer upp på hårda paket att det är nödvändigt just för att
            slå vakt om de mjuka värdena.
          </note>
          <note>
            (Applåder)
          </note>
          <note>
            Anf. 6 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Ingen kris är en annnan lik. Ändå finns det klara
            likheter mellan de kriser som vi upplevt i
          </note>
          <note>
            Sverige de senaste decennierna. Sverige är ett litet land med
            stort internationellt beroende och med en allt större öppenhet
            mot omvärlden. Det ökar vår sårbarhet, i synnerhet om vi lever
            över våra tillgångar. Då slår beroendet mot konkurrensförmågan.
            Hundratusentals människor är ju för sin försörjning beroende av
            att vi kan sälja det som vi producerar utanför vårt lands gränser
            och av att vår konkurrensförmåga räcker för att hålla vår hemmamarknad
            någorlunda intakt -- just det som Bengt Westerberg berörde.
          </note>
          <note>
            Det finns klara gränser också för vad vår konkurrensoch intjäningsförmåga
            klarar att bära i form av välfärd. Går vi utöver vår förmåga,
            slår den ekonomiska verkligheten tillbaka. För högt skattetryck
            skadar stimulanser och drivkrafter för arbete och produktion.
            Kostnaderna ökar ju mer vi överskrider gränserna. Inflation leder
            till konkurrensförluster som slår mot arbetstillfällena.
          </note>
          <note>
            Allt detta är elementära självklarheter. Ändå visar erfarenheterna
            att det är enklare att angripa symtomen än de grundläggande orsakerna.
          </note>
          <note>
            Devalvering av den egna valutan är ett typiskt symtomangrepp.
            Om vi dessutom lånat utomlands i stor omfattning blir devalvering
            rena
          </note>
          <note>
            Döbelnsmedicinen. Därför har krisuppgörelserna de senaste veckorna
            en så avgörande betydelse. De innebär ett klart omtänkande jämfört
            med tidigare decennier. Aldrig tidigare -- under överblickbar
            tid -- har den politiska uppslutningen varit så total kring den
            fasta växelkursen.
          </note>
          <note>
            Attackerna mot den svenska kronan har också skapat ett krismedvetande,
            som gör det politiskt möjligt att mobilisera de politiska krafterna
            för att
          </note>
          <note>
            ''rätta munnen efter matsäcken''. Det visar det politiska systemets
            styrka. Det är min övertygelse att det på ett avgörande sätt stärker
            det politiska systemets legitimitet och auktoritet för framtiden.
          </note>
          <note>
            Det förutsätter självklart att vi gemensamt --
          </note>
          <note>
            statsmakterna och Riksbanken -- lyckas med denna politik. I dag
            kan vi glädjas åt att räntorna är på väg neråt.
          </note>
          <note>
            Inte minst efter valutaavregleringen i mitten av 80-
          </note>
          <note>
            talet och innan en ny stabil växelkursregim etablerats i Europa
            föreligger stora risker. Det västeuropeiska experimentet att skapa
            en gemensam valutapolitik leder inte heller det till enkla segrar.
            Problemet är inte enbart att komma överens. Det gäller än mer
            att tygla verkligheten, inte minst de olikheter som finns i ekonomisk
            styrka och utvecklingsnivå mellan olika västeuropeiska stater.
            Det är inte de formella överenskommelserna som avgör framgången.
            Det är de ekonomiska realiteterna. Därför är inte den närmare
            integrationen i Västeuropa i sig någon
          </note>
          <note>
            ''lösning''. Den egna ekonomiska styrkan i förhållande till aktuella
            samarbetspartners är och blir avgörande.
          </note>
          <note>
            Vår bristande konkurrenskraft har lett till en omfattande avindustrialisering
            av Sverige. För att skapa trygga jobb måste stora ansträngningar
            göras för att vända denna utveckling. Det kräver åtgärder som
            ibland uppfattas som orättvisa. Typexempel är lindrigare beskattning
            av kapital, arbetande kapital, investeringskapital, riskvilligt
            kapital.
          </note>
          <note>
            Avgörande är också företagsklimatet, t.ex. hur vi behandlar våra
            många mindre och medelstora företag, vilka arbetsförutsättningar
            de får och har.
          </note>
          <note>
            Det gäller i hög grad också egenföretagen inom jordbruk, service
            och tillverkning. Det är därför regeringsförklaringens reformundantag
            med sänkta skatter på dessa områden är ett måste. Där finns de
            största möjligheterna att ersätta de många jobb som gått förlorade.
          </note>
          <note>
            Stora beroenden av omvärlden minskar våra handlingsmöjligheter.
            Det gäller vår utlandsupplåning. Det gäller vårt inhemskt skapade
            kapital och var det placeras, inom och utanför landets gränser.
            Det gäller vår produktionskapacitet inom industrin. Det gäller
            vårt utnyttjande av våra egna resurser, i första hand människors
            arbete, kunskaper och initiativförmåga. Det är därför de arbetsmarknadspolitiska
            insatserna måste leda vidare till fasta jobb med ökad kompetens
            i bagaget. Därför är satsningen på ungdomarna och deras praktikmöjligheter
            så avgörande liksom att utslagningen från arbetsmarknaden blir
            mindre.
          </note>
          <note>
            Därför är utbildningen och arbetslinjen A och O i arbetsmarknadspolitiken.
          </note>
          <note>
            Att ta till vara våra egna resurser innebär bl.a. att se marken
            som en tillgång, för att producera livsmedel av hög kvalitet,
            för att producera energioch industriråvaror på ett uthålligt sätt.
            Det gäller att utnyttja våra resurser i hela landet. Därför är
            inte ''hela Sverige skall leva'' ett slagord. Det är en realekonomisk
            nödvändighet. Dessutom är det en förutsättning för uthållig produktion,
            med ökat inslag av resurser som ständigt förnyas. Det borde vi
            ha lärt av 70-talets oljekris och den samhällsekonomiska förlusträkning
            den innebar --
          </note>
          <note>
            och fortfarande innebär -- för vår ekonomi och för vår miljö.
          </note>
          <note>
            Det är mot den bakgrunden man skall se regeringens politik för
            ändrade prisrelationer mellan förnybar, miljövänlig energi å ena
            sidan och användning av miljöskadliga lagerresurser å den andra.
            Bara efter det första regeringsåret kommer ca 10 miljarder kronor
            att ha omfördelats till fördel för energi som skall in och till
            nackdel för energi som skall ut. Jag återkommer gärna senare till
            Ian
          </note>
          <note>
            Wachtmeisters inlägg i det här ämnet.
          </note>
          <note>
            Denna strategi är en nödvändig förutsättning för att skapa en
            uthållig utveckling. Men det krävs mycket mer. Vi måste ställa
            om vårt samhälle så att knappa resurser används effektivare. Hushållning
            är det övergripande kravet. Återvinning, återanvändning, producentansvar
            för produktionens avfall, ren produktion, minimering av mängden
            avfall är några av metoderna för att skapa ett kretsloppssamhälle.
            ''Deponiernas tidevarv'' måste få ett slut. Att deponera avfall
            är att skapa monument över en misslyckad miljöpolitik. Det är
            ingen som vinner på en sådan utveckling, allra minst kommande
            generationer.
          </note>
          <note>
            Det är ett slags marknära variant av ''de höga skorstenarnas
            epok''. De släppte ut allt elände i luften.
          </note>
          <note>
            Centerns vision är ett kretsloppssamhälle där vi tar ansvar för
            vad vi gör, inte bara i nuet, utan också för kommande generationer.
          </note>
          <note>
            Att förorenaren skall betala är en numera accepterad princip.
            Men det återstår mycket för att göra principen till konsekvent
            verklighet. Så länge vi inte klarar tillämpningen, har vi inte
            heller en uthållig utveckling.
          </note>
          <note>
            Krisen på miljöområdet uppfattas inte som lika akut som de ekonomiska
            obalanserna. Men det innebär verkligen inte att miljöfrågorna
            har blivit mindre betydelsefulla i vårt nuvarande turbulenta ekonomiska
            skede. Faktum är att vi bara i Sverige ökar vår miljöskuld med
            ca 7 miljarder kronor per år, enligt beräkningar som vi har gjort.
            Den utvecklingen måste vändas i sin motsats. Bara så kan visionen
            om uthållig utveckling förverkligas.
          </note>
          <note>
            Alternativet är högre skattetryck i framtiden för att reparera
            i efterhand, i stället för att låta den som orsakar problemen
            betala priset i dag. Det handlar om rättvisa.
          </note>
          <note>
            Rättvisa är också avgörande för att få full effekt av ett krismedvetande.
            Bara om alla som kan är med och bär bördorna av en nödvändig anpassning
            mobiliseras kraften i krismedvetandet. Det förutsätter att de
            svagaste i samhället skyddas. Det förutsätter grundtrygghet som
            begränsning och mål för varje ingrepp i det sociala välfärdssystemet.
            Ett särskilt ansvar har vi för de äldre, som inte själva kan påverka
            sin ekonomiska situation särskilt mycket. Det gäller de allra
            sämst ställda i den gruppen. Det gäller också dem som är handikappade,
            liksom andra grupper i vårt samhälle. Dem får vi aldrig glömma.
            Där krävs permanent och generellt fungerande skyddsnät, en generell
            välfärdspolitik. Solidaritet med de svaga, även när det blåser
            kyliga vindar, är välfärdsstatens signum.
          </note>
          <note>
            (Applåder)
          </note>
          <note type="speaker">
            Anf. 7 Statsrådet ALF SVENSSON (kds):
          </note>
          <note>
            Fru talman! Vi har redan hört åtskilligt om den svenska ekonomiska
            krisen och om problemen som den fört med sig. Jag tror att man
            kan påstå att
          </note>
          <note>
            Sveriges ekonomiska politik fungerat som en felkonstruerad snöplog,
            som plogat och plogat.
          </note>
          <note>
            Framför plogen har samlats allt mer snö. Så har vi i
          </note>
          <note>
            20 år plogat en allt större skuld, allt större ekonomiska problem
            framför oss. Nu väller blöta snömassor över plogbladet. Sverige
            höll på att alldeles köra fast, och nu kan vi konstatera att flykten
            från verkligheten är slut.
          </note>
          <note>
            Ingvar Carlsson sade i sitt inledningsanförande: Vi gjorde det
            för att rädda Sverige. Det är bra sagt och bra gjort. Det vore
            förstås modigare att säga: Vi gjorde det för att vara med och
            rätta till det vi själva varit med om att åstadkomma.
          </note>
          <note>
            Fru talman! Trots kris och svåra ekonomiska bekymmer, måste vi
            tillstå att vi i grund och botten är väldigt privilegierade, om
            vi jämför med stora delar av världen. Vi har också en tendens
            att lätt glömma dem runt omkring oss, i vår närhet, som har det
            verkligt svårt. Många gånger tror jag att det är ett omedvetet
            skydd för oss själva. Vi uthärdar helt enkelt inte att se våldet,
            nöden, misären i
          </note>
          <note>
            Somalia och Moçambique, kriget i Bosnien, flyktingarna i Afghanistan.
            Vi diskuterar hellre och mer engagerat de mindre orättvisorna,
            så att säga mer hanterlig nöd, ur vårt eget hemmaperspektiv.
          </note>
          <note>
            Och likväl verkar vi numera i en så internationaliserad värld
            att avstånden spelar en allt mindre roll för vår egen svenska
            säkerhet och trygghet.
          </note>
          <note>
            Det samhälle som vi lever i har länge varit dominerat av ett
            slags kollektivistiskt tänkande.
          </note>
          <note>
            Det har inpräntats i oss att det är staten som skall upptäcka
            och korrigera orättvisorna och lösa alla trygghetsproblem. Man
            skulle nästan kunna säga att vi fostrats med tryggheten som drog.
            Vi är sämre på att personligen, som individer och familjer, vara
            med och skapa trygghet. Vi är bäst på att förvänta trygghet.
          </note>
          <note>
            Naturligtvis måste varje parti ta sitt ansvar vid ett så här
            kritiskt tillfälle. Jag kan försäkra att vi kristdemokrater hela
            tiden varit inställda på att samla, inte på att spräcka regeringen.
            Försöken att få in en kil mellan regeringens partier lyckades
            heller inte.
          </note>
          <note>
            Den eniga politiska demokratiska kampen mot en av marknadsekonomins
            avigsidor har haft en rejält avkylande effekt på nervositeten
            vid
          </note>
          <note>
            Reuterskärmarna. Visserligen finns det ett och annat efterskalv
            på marknaden. Men vi hoppas att vi tillsammans har lagt grunden
            till ett fortsatt positivt samhällsbygge, ett bygge som bildligt
            talat tål en del svängningar på både Richter- och
          </note>
          <note>
            Reuterskalor.
          </note>
          <note>
            Fru talman! Det finns sannolikt också en positiv sida av krisen.
            Tänk om en viss fred och försoning över blockgränsen på den ekonomiska
            politikens område kunde leda till att vi mer ägnar oss åt den
            välfärd som inte enkelt kan mätas i kronor. Det handlar om att
            sätta människan i centrum, varje människas värde och personliga
            värdighet.
          </note>
          <note>
            Jag talade nyss om flykten från verkligheten på det ekonomiska
            området. Mångas vardag är just att fly verkligheten, inte på grund
            av penningproblem, inte på grund av valutaoro, utan på grund av
            förlorade, brustna, svikna relationer mellan barn och vuxna, mellan
            vuxna och vuxna.
          </note>
          <note>
            I regeringsförklaringen skriver vi att alkoholen är ett av vårt
            lands största sociala problem. Säkert är det så. Men varför är
            det så? Det bakomliggande största sociala problemet är, tror jag,
            ensamheten.
          </note>
          <note>
            Man kan leva mitt i storstaden och ändå uppleva ensamheten. Nu
            skall det bli en i stället för två karensdagar. Detta har debatterats
            åtskilligt. I vårt land, fru talman, finns många ungdomar som
            varje år är 365 karensdagar ifrån en verkligt djup mänsklig gemenskap.
            Häromdagen rapporterades från Världsutställningen i Sevilla att
            besökarna på
          </note>
          <note>
            Stockholms utställning var mest fascinerade av trygghetslarmet
            för äldre. Tekniken med knappen kopplad till larmcentralen beundrade
            man, men besökarnas ständiga frågor var: ''Lämnar ni gamla ensamma?
            Tar ni inte hand om era gamla?''
          </note>
          <note>
            Fru talman! Samma fråga kommer åter: Varför är det så? Jag tror
            inte att den offentliga sektorn klarar av att till mer än en viss
            och begränsad del tränga undan ensamheten. Jag tror att det är
            i de små naturliga gemenskaperna detta kan ske.
          </note>
          <note>
            Det är därför vi kristdemokrater talar så mycket om familjepolitik.
            Det gör vi inte därför att ett bidrag i sig avgör allt, inte heller
            därför att vi tror att det finns en lösning på alla problem eller
            att all ensamhet kan lyftas bort. Vi gör det därför att vi tror
            att det trygga och fungerande samhället får sina bästa förutsättningar,
            kommer att fungera bäst, om vi bygger samhället på dessa små naturliga
            gemenskaper -- familjen, arbetslaget, vänkretsen.
          </note>
          <note>
            Jag är naturligtvis glad över att det i regeringsförklaringen
            står att ett vårdnadsbidrag lika för alla barn mellan ett och
            tre år är en fortsatt högt prioriterad reform.
          </note>
          <note>
            Motpolen till den kommunistiska planekonomin och kollektivismen
            är inte en renodlad marknadsekonomi, enligt mitt sätt att se,
            utan det är ett samhälle uppbyggt av små naturliga gemenskaper,
            där den öppna familjen är den viktigaste.
          </note>
          <note>
            För många är EG och EU raka motsatsen till den lilla naturliga
            gemenskapen. Kristdemokraterna i
          </note>
          <note>
            Europa har dock hela tiden varit noga med att framhålla sambandet
            mellan de gemenskaper samhället består av, från den lilla familjen
            till den stora europeiska unionen. Sambandet uttrycks i det som
            brukar kallas subsidiaritetsprincipen. Den innebär att alla beslut
            skall fattas på lägsta effektiva nivå. Där sätter många punkt.
            Men principen innebär också att den person eller grupp som skall
            fatta beslutet kan behöva stöd i olika former, subsidier. Det
            här stödet, som inte behöver vara pengar, ges av en större gemenskap
            till en mindre, t.ex. av staten till kommunen, av kommunen till
            den enskilde medborgaren.
          </note>
          <note>
            Fru talman! Europaparlamentet har utropat nästa år som de äldres
            år och som ett år för solidaritet mellan generationerna. 1994
            har av FN utnämnts till familjens år. Det är inte minst u-länderna
            som i
          </note>
          <note>
            FN ivrat för detta. Sverige har mycket att lära av
          </note>
          <note>
            Europa och av biståndsländerna när det gäller ökad mänsklig gemenskap.
          </note>
          <note>
            Subsidiaritetsprincipen kan också gälla att se livet som en helhet.
            Vi ser det nyfödda barnet, förskolebarnet, skolflickan och -pojken,
            gymnasisten, den vuxne som träder in på arbetsmarknaden, mamman
            och pappan, den arbetslösa, den pigga pensionären, den vårdbehövande,
            kanske dementa åldringen, den mycket svårt sjuke. De flesta av
            dessa ''roller'' skall vi alla passera i livet. Därför kan vi
            tränas i att se andra i oss själva, i vår egen verkliga eller
            tänkta situation. Under den ena eller den andra perioden i livet
            kan vi behöva samhällets och medmänniskors stöd.
          </note>
          <note>
            Det här är en bra bas för att begrunda var politikens gränser
            slutar och var det personliga ansvaret börjar. Samhället byggs
            inte uppifrån. Kollektivet tröstar och hjälper inte alla ensamma
            i vårt samhälle. Det är enskilda människor som är medmänniskor.
            Vi skall bygga samhället så att vi frigör människors medmänsklighet,
            inte så att vi institutionaliserar och byråkratiser. Mindre av
            knappar som leder till anonyma datorer och elektroniska trygghetssystem
            och mera av mänskliga handslag, mänskliga omsorger och mänsklig
            värme!
          </note>
          <note>
            (Applåder)
          </note>
          <note type="speaker">
            Anf. 8 INGVAR CARLSSON (s):
          </note>
          <note>
            Fru talman! Jag vill börja med att beklaga att tre fjärdedelar
            av regeringens ledamöter väljer att inte vara närvarande i kammaren
            i samband med att vi i en mycket allvarlig situation debatter
            regeringsdeklarationen. Det visar bristande respekt för riksdagen,
            bristande respekt för svenska folket. Statsministern borde ha
            bättre disciplin på sina statsråd.
          </note>
          <note>
            Jag skulle vilja ställa två frågor, en allvarlig och en något
            mindre allvarlig, till Carl Bildt. Jag har sagt att det framför
            allt är av hänsyn till landet och enskilda människor som Socialdemokraterna
            har träffat denna uppgörelse. Men det finns ytterligare en faktor
            som jag vill redovisa för riksdagen. Det är att jag själv som
            statsminister haft behov av att träffa uppgörelser över blockgränserna.
            Vid några viktiga sådana tillfällen har Centerpartiets och
          </note>
          <note>
            Folkpartiets ledare, Olof Johansson och Bengt
          </note>
          <note>
            Westerberg, ställt upp. Det var en faktor som hade betydelse
            för mig. De ställde upp för landet då, och vi har gjort det nu.
            De blev attackerade av högerkrafterna. Det tycker jag att det
            också skall påminnas om en sådan här dag.
          </note>
          <note>
            Jag vill därför rikta en fråga till Carl Bildt. Förutsatt att
            vi hade haft exakt likadan situation men med en socialdemokratisk
            statsminister och en moderat oppositionsledare: Skulle Moderaterna
            ha ställt upp på samma sätt som Socialdemokraterna har gjort i
            dag?
          </note>
          <note>
            Min andra fråga handlar inte om regeringsförklaringen utan om
            en sak som inte finns med i regeringsförklaringen men som jag
            läste om i
          </note>
          <note>
            Svenska Dagbladet -- inte helt oviktig i sammanhanget. Där citeras
            näringsminister Per
          </note>
          <note>
            Westerberg. Det gäller ett pressmeddelande -- han har skickat
            ut det på engelska -- med rubriken ''Per
          </note>
          <note>
            Westerberg on the Privatization of the Swedish
          </note>
          <note>
            Government''. Det betyder: Per Westerberg om privatiseringen
            av den svenska regeringen. Min stilla undran är: Vad innnebär
            det att Sveriges regering skall privatiseras? Döljer det sig något
            allvarligt bakom detta?
          </note>
          <note>
            Sedan vill jag påpeka att det var vi socialdemokrater som i valrörelsen
            sade att det inte fanns utrymme för vare sig kostnadskrävande
            reformer eller ofinansierade skattesänkingar. De borgerliga partierna
            lovade mängder av reformer och skattesänkningar. På frågan hur
            de skulle finansieras svarade herr Tobisson: Först sänker vi skatterna,
            sedan får vi se var vi skall skära ner.
          </note>
          <note>
            Vi har sagt nej till ofinansierade skattesänknigar till högavlönade
            och förmögna. Vi sade nej till nya reformer. Men i vår ekonomiska
            motion i vintras presenterade vi en budget som var 8 miljarder
            starkare än regeringens. Vid telefonsamtalet den 26
          </note>
          <note>
            augusti -- jag vill få bort all mytbildning -- var vi,
          </note>
          <note>
            Carl Bildt, inte i närheten av några förhandlingar.
          </note>
          <note>
            Under resten av min korta replik vill jag ägna Lars
          </note>
          <note>
            Werner några allvarsord. Vänsterpartiet, då
          </note>
          <note>
            Vänsterpartiet kommunisterna, hade under slutet av 80-talet chansen
            att vara med och ta ansvar.
          </note>
          <note>
            Nästan alltid svek modet, Lars Werner. Detta har inte bara jag
            kunnat konstatera, utan det har även
          </note>
          <note>
            Bo Hammar, medlem i vpk:s styrelse i 16 år, klart och tydligt
            avslöjat i sin nyligen utgivna bok ''Ett långt farväl till kommunismen''.
            Bo Hammar beskriver tillståndet inom vpk under slutet av 80-
          </note>
          <note>
            talet som kaotiskt, laddat och fyllt av interna motsättnigar.
            Han skriver: ''Allra besvärligast blev det de gånger vpk-gruppen
            hade möjlighet att påverka politiken genom en uppgörelse med socialdemokraterna
            och regeringen.
          </note>
          <note>
            Anklagelser om svek, förräderi och klassamarbete ven genom luften.
            -- -- -- Kommunismens mest aggressiva vokabulär kom till flitig
            användning.
          </note>
          <note>
            Lugn och harmoni rådde däremot när vpk stod utanför politiken
            och vi fick nöja oss med eldande tal inför tomma riksdagsbänkar.''
          </note>
          <note>
            Eftersom Lars Werner sade tidigare i talarstolen att han själv
            kunde ha ställt upp, vill jag erinra om ett specifikt tillfälle
            vid en svår kris för Sverige då jag var statsminister. Vi hade
            förhandlingar hemma i min bostad, och vi träffade en preliminär
            uppgörelse. Den klarade uppenbarligen Lars
          </note>
          <note>
            Werner inte att föra hem i sin grupp. Men han ringde inte och
            talade om detta för mig, utan jag fick reda på det via ett TT-meddelande
            när jag satt på en presskonferens. Efter det förlorade jag min
            tro på möjligheten att göra upp med
          </note>
          <note>
            Vänsterpartiet.
          </note>
          <note>
            Jag vill fråga Lars Werner: Vad har Lars Werner för recept för
            att undvika att svenska företag faller som käglor och att arbetslösheten
            flerdubblas? Vad säger Lars Werner till dem som sitter fast i
            räntefällan? Det är väldigt enkelt att röra sig med ord och säga
            att det inte skall drabba den ena eller den andra. Men Socialdemokraterna
            är ett parti som är för stort för att kunna glida undan så enkelt.
          </note>
          <note>
            Vi är ett parti där vi är vana att ta ett ansvar. Vi har en ideologi
            som håller, och vi har ett partiprogram.
          </note>
          <note>
            Därför vågar vi göra upp även med motståndare, för vi vet var
            gränsen går för att vi skall kunna behålla vår själ. Det är skillnaden
            mellan ett parti som kan regera och styra ett land och ett parti
            som förfaller till opportunism.
          </note>
          <note>
            (Applåder)
          </note>
          <note type="speaker">
            Anf. 9 IAN WACHTMEISTER (nyd):
          </note>
          <note>
            Fru talman! Det är dålig disciplin på regeringen, säger Ingvar
            Carlsson. Jag tycker att det är dålig disciplin i riksdagen. Ingvar
            Carlssons partimedlemmar lämnar kammaren när någon annan än han
            talar. Det kan missuppfattas av folk som ser det och som då tror
            att det handlar om ett transportkompani som är på väg att transportera
            sig hem i stället.
          </note>
          <note>
            En del frågar sig nog varför det inte är någon debatt, varför
            det inte är några repliker. Då skulle ni ha varit med på en talmanskonferens
            som var ganska tragikomisk, för då hade ni fått svaret. Jag kan
            bara säga att det inte var Ny Demokrati som ville ha denna föreläsningsserie,
            som vi får vara med om i dag.
          </note>
          <note>
            Svar på frågor lär vi väl inte få, så det gäller bara att köra
            vidare som förut. Det vore dock intressant att få svaret på frågan
            vad den privilegierade politiska klassen tycker att den själv
            skall göra. Jag kan ställa frågan, och jag vet att jag inte får
            något svar
          </note>
          <note>
            Jag tycker att det som Alf Svensson sade var bra, att ensamheten
            är ett av de största sociala problemen. Det håller jag med om.
            Vi i Ny demokrati har ofta talat om en grupp på -- noga räknat
            -- 130 000 personer, som är väldigt utsatt, nämligen fattigpensionärerna,
            vilka lever under existensminimum. Jag hoppas nu att man gör någonting
            åt deras situation. Det står någonting mystiskt i regeringsförklaringen,
            som jag förmodar betyder att man tänker göra något. Men förra
            året när man skulle ta itu med saken gjorde man ingenting annat
            än att tillsätta en utredning. Att förbättra för fattigpensionärerna
            skulle kosta en fraktion av det som man lägger ned på den politiska
            sektorn, på u-hjälp och på allt möjligt annat.
          </note>
          <note>
            Slöseriet inom Invandrarverket måste tas upp till diskussion.
            Ni tror att det rör sig om en liten siffra, men det gör det inte.
            Snart finns det 400
          </note>
          <note>
            förläggningar i Sverige. Det är ingen konst alls att spara in
            miljoner kronor på var och en av dessa förläggningar. Vi i Ny
            demokrati kommer senare att ta upp en debatt här i kammaren och
            visa att det i dag handlar om kontrakt där man hade kunnat spara
            15 miljoner kronor per förläggning -- jag avser då 600-personersförläggningar,
            med låt oss säga 5 á 10 miljoner kronor i genomsnitt. Det är fantastiska
            belopp. Sådant slöseri måste man åtgärda och våga ta bort.
          </note>
          <note>
            Sedan skulle man som alla andra kunna säga: Vad var det vi sade?
            Ja, vad var det vi i Ny demokati sade förra året, när alla andra
            sade att det var så väldigt egendomligt att anse det möjligt att
            spara
          </note>
          <note>
            196 miljarder på sex år? Den större delen av dessa
          </note>
          <note>
            196 miljarder utgjordes av en automatisk effekt inom den offentliga
            sektorn, dvs. 120 miljarder på sex år -- 20 miljarder om året.
            Vårt förslag innehöll den typ av besparingar som ni nu håller
            på att tala om i den här fempartikonstellationen. Ni talar bl.a.
          </note>
          <note>
            om effektivisering av sjukvården, om avmonopolisering när det
            gäller den offentliga sektorn, om att lägga upp arbetslöshetsförsäkringen
            på ett annat sätt, om att rationalisera i kommunerna och om en
            ny bostadspolitik. När vi räknade med dynamiska effekter, sade
            ni att det inte finns några sådana. Vi räknade med att de dynamiska
            effekterna skulle ge
          </note>
          <note>
            127 miljarder. Vad är den dynamiska effekten i dag, om jag får
            fråga? Över 100 miljarder, åt fel håll. Så nog finns det dynamiska
            effekter, eller hur?
          </note>
          <note>
            Skillnaden mellan det paket som ni körde med och det vi hade
            bakom ryggen var att vi hade experter till vårt förfogande, som
            hade jobbat i kanske 100
          </note>
          <note>
            gånger fler mantimmar än det hårdkör som föregick ert paket.
            Så är det med det.
          </note>
          <note>
            Vi i Ny demokrati sade också en annan sak som borde nämnas, eftersom
            den har diskuterats. Vi sade att svenska folket nog är med på
            att ta bort helgdagar. Kan ni tänka er! Alf Svensson kunde vara
            dubbelt så hänryckt på pingstdagen, så att han kunde avstå från
            annandag pingst. Vi hade den debatten, och jag vill upprepa det
            igen: Varför tar man inte bort klämdagarna? Vad är det för märkvärdigt
            med Kristi Himmelfärds dag? Jag har diskuterat detta ute i Europa.
            Vad tror ni
          </note>
          <note>
            Mitterrand skulle säga om ''jours de kläm'',
          </note>
          <note>
            ''squeeze days'' och alltihop det där? Tror ni att det över huvud
            taget skulle fungera? Klämdagar lamslår industrin. De är en av
            de mest idiotiska saker som vi har. Här borde den politiska viljan
            prövas. Det är två dagar som föregås av klämdagar, nämligen första
            maj och Kristi Himmelfärds dag.
          </note>
          <note>
            Så det kan vi tydligen göra upp om med
          </note>
          <note>
            Socialdemokraterna och Kds.
          </note>
          <note>
            Jag tror att alla de här sakerna är marginella för folk. Jag
            tror inte alls att det handlar om några dagars semester, utan
            det handlar om betydligt viktigare saker. Kan man betala räntan?
            Kan man leva kvar där man bor? Kan man få arbete? Det är nog dags
            att nyktra till på den här punkten. Att börja med diskussioner
            mellan facket och fack 1, fack 2, fack 3 och alla möjliga andra
            är så typiskt svenskt.
          </note>
          <note>
            Sedan vill jag säga ett par ord om ett tredje paket.
          </note>
          <note>
            Det är inte precis något större drag under galoscherna nu i Sverige.
            Hjulen går i stället långsammare och långsammare. Det första paketet
            som man kom med var egentligen som att kasta grus i det maskineri
            som gick för långsamt. När man kom på det, kom det gudskelov ännu
            ett paktet som innehöll litet olja. Men det behövs ytterligare
            ett paket. I detta paket måste man strukturellt skära ned budgetunderskottet
            mycket mer än vad man hittills har gjort. Då ryker de heliga korna,
            så att det är lika bra att ni börjar titta på saken. De pengar
            som då inbesparas bör användas till att skapa efterfrågestimulans,
            även efterfrågastimulans som icke är finansierad. I annat fall
            kan det bli slut på konsumtionen. Man kommer att bli tvungen att
            dra ned och bromsa så mycket att det blir en stor kris i början
            av nästa år. Det gäller att börja tänka på detta i förväg och
            inte under de tre sista dagarna innan det går fullständigt åt
            helskotta.
          </note>
          <note>
            Jag vill snabbt kommentera en sak i regeringsförklaringen. Det
            gäller skolan. Man hoppas på att det skall bli Europas bästa skola.
            Men inte lär det bli så med det bisarra betygssystem som utredningen
            kom fram till. Den enda av dem som var med i utredningen och som
            gick emot detta betygssystem i denna kammare var Ny demokratis
            representant. Senare har remissinstanserna visat att betygssystemet
            är fullständigt vansinnigt. Jag hoppas att regeringen avser att
            skrota förslaget och att man ger stöd, uppmuntran och utvecklingsmöjligheter
            till nya duktiga lärare. Vi kan nog vara överens om en sak: om
            vi skall investera för framtiden i Sverige, skall vi investera
            i skolan och satsa på ungdomar och utbildning.
          </note>
          <note>
            Detta skall göras på ett klokt sätt. I annat fall måste man tydligen
            skrämma lärarfacket.
          </note>
          <note>
            Min taletid är ute. Jag vill bara snabbt tillägga att alla straffskalor
            i brottsbalken måste ses över. Det är groteskt att det utfärdas
            så ynkliga straff i Sverige än i dag. De överensstämmer icke med
            folkviljan när det t.ex. gäller våldtäkter, dråp och mord. Där
            finns det mycket att göra för justitieministern.
          </note>
          <note>
            Tack.
          </note>
          <note>
            (Applåder)
          </note>
          <note type="speaker">
            Anf. 10 LARS WERNER (vpk):
          </note>
          <note>
            Fru talman! Carl Bildt raljerade litet grand över att jag har
            sökt nya arbetstillfällen. Han talade om jobbsökarkurs. Jag har
            blivit borgerlig vigselförrättare, och det borde ni väl vara glada
            över, på rekommendation av ''överståten'', som
          </note>
          <note>
            Carl Bildt kallar honom -- han är faktiskt landshövding -- och
            av Ingvar Carlssons och min borgerliga hemkommun Tyresö. Där tyckte
            man att jag var lämplig att sköta den uppgiften. Men jag lovar
            en sak: Jag kommer aldrig att legalisera sådana omoraliska, lösaktiga
            förbindelser som regeringen och Socilademokraterna har ingått.
            Det kan jag lova.
          </note>
          <note>
            Ingvar Carlsson sade att modet svek
          </note>
          <note>
            Vänsterpartiet. Sedan kom min gamle vän Bo
          </note>
          <note>
            Hammar att figurera i debatten. Det blir han säkert glad över,
            eftersom han får 20 kr per bok som jag kan prångla ut åt honom.
            Jag har en bänkgranne snett bakom mig, som var partsekreterare
            på sin tid, då Ingvar Carlsson och Thage Peterson uteslöt
          </note>
          <note>
            Bo Hammar ur det socialdemokratiska partiets ungdomsförbund.
            Men Sten Andersson, som jag litar på, säger att den frågan fortfarande
            är bordlagd. Frågan är ju om ni behöver ta in Bo
          </note>
          <note>
            Hammar på nytt eller om han är bordlagd. Men sedan har Sten Andersson
            hittat på en ny historia, nämligen att en undersökningskommission
            är tillsatt.
          </note>
          <note>
            Jag förstod att Ingvar Carlsson skulle vara sur. Jag gick ju
            inte upp i talarstolen i dag för att tillfredsställa Ingvar Carlsson.
            Det måste jag ärligt säga. Jag träffade honom i källaren i går.
            Han var sur som ättika, eftersom han inte hade ätit. Men jag hoppades
            att han skulle äta till i dag, så att han skulle vara på bättre
            humör. Men för att tala litet allvar, Ingvar Carlsson, så är det
            ju faktiskt inte jag som kritiserar Socialdemokraterna hårdast.
            Det är ju de egna medlemmarna. Jag vet inte om Stig
          </note>
          <note>
            Malm eller Leif Blomberg räknas som medlemmar.
          </note>
          <note>
            De får ju inte vara med på VU:s möten.
          </note>
          <note>
            Jag skall inte raljera över att Ingvar Carlsson inte var på Sergels
            torg i går, men det är ju faktiskt inifrån som kritiken kommer.
            Jag är mild som en västanvind i fråga om kritiken mot er, fast
            jag tycker inte om den här uppgörelsen som ni har varit med om
            att träffa.
          </note>
          <note>
            Ingvar Carlsson frågade vad vi har för recept. Vi har framställt
            andra förslag. Vi var beredda att diskutera, men ni var så sugna
            på att göra upp med regeringen och uppträda statsmannamässigt
            och ansvarsfullt. Jag hävdar fortfarande att ni ger er på de svagaste
            grupperna i samhället. Varför? Det gäller sjukförsäkringarna,
            arbetsskadeförsäkringen och karensdagarna. Ni kommer inte att
            kunna klara ut detta. Men skyll inte på mig. Det är ju inifrån
            som ni får kritik, och den har ni gjort er förtjänt av.
          </note>
          <note>
            Jag vill ta upp en fråga och rikta mig till regeringen -- det
            är ju inte Ingvar Carlsson som sitter i regeringen. Regeringen
            har nu på nytt gett sig på kommunerna. Den statliga konfiskationen
            av kommunernas pengar leder till neddragning av kommunal service,
            vilket leder till arbetslöshet, som i sin tur leder till minskade
            skatteintäkter, vilka leder till försämrad ekonomi för staten
            och kommunerna. Allt detta drabbar barnen.
          </note>
          <note>
            Man talar om att hålla balans i budgeten. I
          </note>
          <note>
            anslutning till barnlobbyns hearing i förra veckan var det någon
            som sade att barn inte går i repris, om man inte skaffar nya,
            och det är väl inte för sent ännu. Vi har nog anledning att hålla
            oss väl med barnen. En dag blir vi gamla. Då är vi utlämnade till
            deras välvilja och önskan att betala skatter till sjuk- och åldringsvården.
            På vilket sätt, Carl Bildt, kommer fortsatta skattesänkningar
            att leda till en bättre situation för barnen nu och i framtiden?
            När ni talar om skattesänkningar, raserar ni den generella välfärden.
            Av olika skäl tycker jag att vi skall hålla oss väl med barnen,
            inte bara för att de skall betala för oss på gamla dar, utan också
            för att jag inte vill se några generationsmotsättningar.
          </note>
          <note>
            (Applåder)
          </note>
          <note type="speaker">
            Anf. 11 Statsminister CARL BILDT (m):
          </note>
          <note>
            Fru talman! Lars Werner har blivit borgerlig vigselförrättare.
            Också jag har varit inblandad i rekommendationsprocessen. Jag
            tror att han är utomordentlig i den rollen. Lars Werners gamla
            kyrka har ju så att säga brutit samman, så han blir tvungen att
            söka sig en ny. Han lovade nu i alla fall att han inte skall viga
            samman Ingvar Carlsson och mig. Lars Werner är redan en populär
            person hos min hustru. Han ökar nu ytterligare sin poularitet
            på den punkten. Hon undrar vad jag egentligen har för mig på nätterna
            nu för tiden.
          </note>
          <note>
            Så till barnen. Vad betyder då detta för barnen? För kommande
            generationer, för framtiden är detta en nödvändighet. Det värsta
            vi kunde göra vore att kortsiktigt vägra att angripa problemen
            i dag och skjuta dem framför oss till i morgon, när de blir sjufalt
            värre. Om det är något vi alla skall lastas för, är det att vi
            inte i går gjorde det som borde ha gjorts för att förhindra den
            situation som vi i dag befinner oss i. Att bara vältra över skulder
            till morgondagen, att ge barnen ett skuldsatt samhälle, är nog
            det värsta man kan tänka sig. De får då betala skulderna för oss,
            Lars Werner, i stället för att betala Lars Werners åldringsvård.
            Låt oss se till att vi lämnar över ett samhälle som inte är så
            skuldsatt som det riskerar att bli.
          </note>
          <note>
            Så till Ingvar Carlsson och hans frågor. Först den
          </note>
          <note>
            26 augusti. Ingvar Carlsson sade att det alls inte var någon
            förhandling. Jag håller med om det. Det var inte någon förhandling.
            Det var inte avsikten att det skulle vara en förhandling. Men
            det var en kontakt för att etablera en kanal, för att se hur långt
            vi kunde gå. Den kontakten stapplade sedan fram.
          </note>
          <note>
            Det fanns från regeringens sida -- det vet Ingvar
          </note>
          <note>
            Carlsson och andra i den socialdemokratiska ledningen -- en betydande
            otålighet med de samtalen. Till slut gick det. Jag känner själv
            en betydande politisk och personlig tillfredsställelse över det.
          </note>
          <note>
            Ingvar Carlsson ställer frågan om Moderaterna hade varit beredda
            att ställa upp om situationen hade varit den omvända, med en socialdemokratisk
            regering och moderat opposition. Det finns två aspekter på den
            frågan. Den ena är den som Alf
          </note>
          <note>
            Svensson berörde. Det har ju en del att göra med skulden för
            det som har inträffat. Vi har diskuterat det tidigare. Jag lägger
            det åt sidan. Den andra aspekten är att när Ingvar Carlsson sökte
            samverkan under sina år som statsminister, var det sällan en samverkansinvit
            som utsträcktes till oss moderater. Det vet Ingvar Carlsson och
            alla i denna kammare. Det var en invit till samverkan, säkert
            för att åstadkomma sakliga lösningar men också för att splittra
            den borgerliga oppositionen.
          </note>
          <note>
            Jag klandrar inte Ingvar Carlsson för att han egentligen aldrig
            seriöst prövade möjligheten till samverkan med oss moderater under
            de åren. Han och socialdemokratin behövde uppenbarligen sina djävulsbilder
            av högern. De målades upp i de grällaste av färger år ut och år
            in. En del av de djävulsbilderna kommer nu tillbaka på annat sätt.
          </note>
          <note>
            Jag har själv fått höra från ledande företrädare för socialdemokratin,
            från denna talarstol, att jag är en person som aldrig kan samverka
            med någon om någonting över huvud taget. Det var den djävulsbild
            som målades upp, och som man delvis levde på. Nu är den lagd åt
            sidan. Jag tycker att det är tillfredsställande. Jag sträcker
            gärna ut en hand till försoning över all den retorik i det hänseendet
            som förekommit över landet under många år. Men låt oss inte glömma
            att det var så det var. Det var så det hette, och hur fel visade
            sig detta inte vara.
          </note>
          <note>
            Också jag, också vi moderater, kunde få till stånd en samverkan,
            inom borgerligheten, självfallet, men också i kritiska lägen med
            socialdemokratin.
          </note>
          <note>
            Jag vet av personlig erfarenhet från många års politiskt arbete
            att det bortom retoriken och dogmatiken i svensk socialdemokrati
            finns oerhört mycket av sunt förnuft, verklighetssinne och en
            storsinthet. Den återfinns inte alltid i det som sägs från talarstolarna.
            Men den finns nedanför talarstolarna, och det betyder väl så mycket.
          </note>
          <note>
            Det är på den grunden vi skall gå vidare. Det finns i dagens
            debatt en liten tendens att bara tala om det politiska spelet
            och glömma den ekonomiska verkligheten. Det vi har lyckats uppnå
            med krisuppgörelserna -- som är viktiga och historiskt unika --
            är ett andrum. Det är en början, men inte så mycket mer. Den ekonomiska
            nedgången är unikt djup, unikt långvarig och unikt svår. Den kommer
            man inte över enbart med dessa åtgärder.
          </note>
          <note>
            Det kan man göra med sådana åtgärder som vi nu har inlett. Vi
            kommer att få fortsätta att spara på de offentliga utgifterna
            för att undvika att vi lämnar över till våra barn ett skuldsatt
            samhälle och en stat som inte kan stå på egna ben. Vi kommer att
            få fortsätta att förbättra villkoren för produktion och företagsamhet.
            Lyckas vi inte få i gång produktionen av välfärden är varje politisk
            diskussion om att fördela välfärden bara ett meningslöst slag
            i luften.
          </note>
          <note>
            Vi har lagt många myter åt sidan under dessa veckor, dygn och
            nätter. Men det är mycket som återstår för att verkligen fullborda
            det epokskifte i
          </note>
          <note>
            Sverige som jag talade om tidigare och som vi alla måste inse
            allvaret i.
          </note>
          <note>
            (Applåder)
          </note>
          <note>
            Anf. 12 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! Låt mig ta upp några av de saker som
          </note>
          <note>
            Ian Wachtmeister tog upp i sitt anförande. Ian
          </note>
          <note>
            Wachtmeister gav en felaktig beskrivning av svensk flyktingpolitik.
            Att det finns många människor i flyktingförläggningar i Sverige
            i dag beror naturligtvis inte på den svenska flyktingpolitiken
            utan på situationen i framför allt Jugoslavien. Den svenska flyktingpolitiken
            innebär i korthet att vi gör en individuell prövning när det gäller
            människor som kommer hit och att de som har skyddsbehov får stanna
            i Sverige. Jag kan inte se att det skulle vara några brister eller
            fel i den politiken.
          </note>
          <note>
            Däremot är det klart att det finns stora brister och fel i situationen
            i Jugoslavien, dvs. huvudorsaken till att det finns många människor
            här.
          </note>
          <note>
            Sedan vill jag ta upp ett tema som Ian Wachtmeister ofta återkommer
            till. Det är det han kallar det politiska träsket, där det skulle
            finnas mycket pengar att spara för att sanera svensk ekonomi.
            Om man lägger ihop de pengar vi satsar på partistöd, presstöd
            och organisationer blir det drygt 2
          </note>
          <note>
            miljarder kronor. Om alla de pengarna togs bort skulle vi bara
            marginellt påverka situationen för de svenska statsfinanserna.
          </note>
          <note>
            Jag tycker att det är rimligt att man har ett partistöd. Partier
            skall inte vara beroende av att ha partiledare eller vice partiledare
            som är miljonärer eller vara beroende av pengar från intresseorganisationer.
            Jag tycker att det är rimligt att vi har ett presstöd för att
            kunna ha en mångfald i den svenska presskören. Det är rimligt
            att vi ger statligt stöd till handikapporganisationer, pensionärsorganisationer
            och idrottsorganisationer. De gör oerhört viktiga saker för sina
            olika grupper -- för människor med funktionshinder, för gamla
            människor och inte minst, vad gäller idrottsrörelsen, för unga
            människor.
          </note>
          <note>
            Nu kommer Wachtmeister säkert att gå upp i talarstolen och säga
            att Westerberg inte har begripit hur mycket stöd som går ut. Men
            jag har tittat litet noggrannare på vilka pengar som dessutom
            finns med när man anger betydligt högre tal för organisationsstöd.
            Ibland förekommer siffror på upp till 9 miljarder kronor. Då räknas
            också in det u-landsbistånd som går genom enskilda organisationer.
            Det är ett par miljarder av dessa pengar. Men Wachtmeister vill
            ju dessutom skära på u-landsbiståndet för sig. Det blir över huvud
            taget inga pengar kvar, om han skall ta två miljarder här också.
            Här ingår lönebidrag till personer med handikapp, som med hjälp
            av detta bidrag får arbete ute i enskilda företag och organisationer.
          </note>
          <note>
            Här ingår bidragen till enskilda daghem och bidragen till studieförbunden,
            som används för att ge människor möjligheter till utveckling och
            förkovran. Det är bara fantasier när Wachtmeister säger att detta
            är ett sätt att sanera svensk ekonomi.
          </note>
          <note>
            Sedan sade han någonting som jag inte riktigt begrep. Jag skulle
            vilja ha en förklaring.
          </note>
          <note>
            Wachtmeister sade att vi skall göra ytterligare nedskärningar
            för att angripa det strukturella budgetunderskottet. Den typen
            av nedskärningar behövs säkert. Men sedan sade han att vi skall
            ta de pengarna och skapa efterfrågestimulans. Om vi gör nedskärningar
            för att få ner det strukturella budgetunderskottet och sedan använder
            de pengarna till efterfrågestimulans, hur går det då med det strukturella
            budgetunderskottet?
          </note>
          <note>
            En av de grundläggande insikterna man skall ha när man närmar
            sig problem av detta slag är att pengar bara går att använda en
            gång, och inte två. Ett av
          </note>
          <note>
            Wachtmeisters huvudproblem är att han ofta använder pengar inte
            bara två gånger, utan ännu fler.
          </note>
          <note>
            Lars Werner frågade hur det går för barnen i kristider. Som barnminister
            i regeringen känner jag ett stort ansvar och stor oro för vad
            som nu håller på att hända i samhället. Det sade jag förut.
          </note>
          <note>
            Jag tycker att man skall ta larmrapporterna från
          </note>
          <note>
            Barnlobbyn, Barnmiljörådet och andra på stort allvar. Det har
            regeringen också gjort. Vi har sagt att vi skall ta reda på vad
            som faktiskt händer.
          </note>
          <note>
            Mycket av det som uttalas nu är farhågor för vad som skall hända
            i framtiden. Det är inte rapporter om vad som faktiskt har inträffat.
          </note>
          <note>
            Vi har nyligen gett Socialstyrelsen i uppdrag att tillsammans
            med andra berörda myndigheter,
          </note>
          <note>
            Statens ungdomsråd, Statens kulturråd och ytterligare någon myndighet,
            följa utvecklingen i kommunerna. De skall dels ge en lägesrapport
            om hur det är nu, dels följa utvecklingen under det närmaste året
            för att rapportera till oss vad som händer. Om dessa rapporter
            visar att barnen kommer i kläm när man nu rationaliserar, effektiviserar
            och sparar ute i kommunerna, finns det naturligtvis anledning
            för staten att ingripa och åtgärda detta.
          </note>
          <note>
            Som framgick av regeringsförklaringen i går återkommer jag också
            till riksdagen med ett förslag till barnombudsman. Huvuduppgiften
            för denna barnombudsman blir just att följa hur Sverige fullföljer
            sina åtaganden med anledning av FN:s barnkonvention, som vi var
            ett av de första länderna att ratificera.
          </note>
          <note>
            Fru talman! Låt mig till sist kommentera en sak som
          </note>
          <note>
            Ingvar Carlsson tog upp i sitt huvudanförande. Han sade att tiotusentals
            kommunalt anställda kvinnor inom sjukvården, barnomsorgen och
            äldreomsorgen riskerar att mista jobbet. Vidare sade han att regeringen
            cyniskt påstår att det ger kvinnor nya möjligheter att starta
            eget. Det är naturligtvis inte så att detta att de riskerar sina
            jobb i sig, ger möjligheter att starta eget. Det är däremot viktigt
            att vi driver på förnyelse och förändring i kommunerna när detta
            nu händer. Där spelar möjligheten att starta eget, dvs. att starta
            enskilda alternativ, en mycket stor roll.
          </note>
          <note>
            I söndags träffade jag ett antal sådana entreprenörer nere i
            Skåne. De har startat dagis, äldreomsorg och annat i egen regi.
            Alla var mycket entusiastiska och tyckte att de nu äntligen, genom
            regeringens valfrihetsrevolution, hade fått en chans som de inte
            hade haft tidigare. Det handlar inte om cynism, utan det handlar
            i hög grad om att ge nya chanser också till kvinnor i Sverige.
          </note>
          <note>
            (Applåder)
          </note>
          <note>
            Anf. 13 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Eftersom generositet är en bristvara i politiken
            tycker jag att vi skall ta tillfället i akt och åtgärda en del
            av detta i dag.
          </note>
          <note>
            Jag tror att det är viktigt att vi talar i klartext på det här
            området. Det finns naturligtvis ofta taktiska bevekelsegrunder
            för vissa partier att inte vilja ha med varandra att göra, eftersom
            man inte blir tydlig om man har med varandra att göra. Jag har
            genom åren studerat detta dilemma för
          </note>
          <note>
            Socialdemokraterna och Moderata samlingspartiet. Jag har förstått
            att ni har behövt varandra som motpoler för att göra er själva
            tydliga.
          </note>
          <note>
            När landet däremot hotas av en djup ekonomisk kris, kan det ibland
            inte bara vara politiskt riskfyllt att delta i en uppgörelse.
            Det kan också vara politiskt riskfyllt att inte göra det. Jag
            tror att det socialdemokratiska partiet har valt rätt i det långsiktiga
            perspektivet. Om det skall vara ett trovärdigt regeringsalternativ,
            måste det i opposition bete sig likadant som man kräver av andra
            när man själv sitter i regeringsställning.
          </note>
          <note>
            På den här punkten har Ingvar Carlsson visat att han har en konsekvent
            hållning. Jag tror att jag kan uttrycka den uppskattningen för
            Ingvar Carlsson som person och hans sätt att fungera i sådana
            här sammanhang utan att försvaga hans ställning.
          </note>
          <note>
            Ibland kan det ju vara ett problem att få beröm från andra partier.
          </note>
          <note>
            Jag upplevde däremot något av ett problem i början av den här
            diskussionen. Det var så svårt att komma till skott. Det var litet
            oklart om alla signaler gick fram. Jag skickade själv i väg en
            signal via några intervjuer där jag talade om öppenhet för omprövning
            när det gäller vissa skatter, reallöneskyddet, villaavdraget och
            momsen. Ingvar
          </note>
          <note>
            Carlsson uppfattade signalen. Det kom i alla fall en signal tillbaka,
            och jag förstår den också. I dag kan vi konstatera att det blev
            ändringar på dessa punkter.
          </note>
          <note>
            Anledningen till att jag gav den signalen trots att jag är en
            del av en regering som fungerar som en helhet, är naturligtvis
            inte enbart för att plötsligt gå in i rollen som partiordförande,
            utan de risker som jag såg i de inmålningsförsök som förekom på
            hemmaplan spridda via TV och annat. Där sades liknande ultimativa
            saker om vårdnadsbidraget som hade kunnat låsa situationen. Jag
            anser att det hade varit en katastrof för landet. Det fanns ingen
            anledning att dölja sina egna uppfattningar i den här situationen.
          </note>
          <note>
            Låt mig därefter ta fasta på några av de saker som
          </note>
          <note>
            Ingvar Carlsson tog upp i sitt anförande. Det gäller bl.a. återkopplingen
            till 30-talet och att det behövs en kombination av politiker med
            radikala visioner och framstående nationalekonomer. Det borde
            vara så i dag att våra ekonomiska forskare har ett eldorado när
            det gäller att fördjupa sig i det skeende som vi har gått igenom
            under senare tid.
          </note>
          <note>
            Det är viktigt att så sker. Då får man veta hur marknaden agerar
            och vad som är de egentliga, underliggande och pådrivande mekanismerna.
            Jag tror att det utifrån en analys av krisutvecklingen och hur
            man kan hantera en sådan situation finns utomordentligt goda möjligheter
            att ta fasta på det
          </note>
          <note>
            Ingvar Carlsson sade i detta avseende.
          </note>
          <note>
            Andra saker som jag har noterat hos
          </note>
          <note>
            Socialdemokraterna är att de har litet svårt att förstå att andra
            partier också kan ha en ansvarsfull inställning till t.ex. arbetsmarknadspolitik.
            När man skall trösta marknaden är det ju inte alltid populärt
            att säga att man skall driva en radikal arbetsmarknadspolitik.
            Det är en minuspost i sammanhanget.
          </note>
          <note>
            Det arbetsmarknadspaket på tio miljarder kronor som nu är en
            del av krisuppgörelsen är ju i viktiga delar det förslag som Börje
            Hörnlund hade lagt fram till finansdepartementet. Det var förresten
            på femton miljarder kronor. Men tiomiljaderspaket blir ungefär
            lika mycket när man räknar om det till helårseffekt. Jag hade
            blivit förvånad om vi inte hade kunnat komma till enighet i det
            avseendet.
          </note>
          <note>
            Jag skall återkomma till Ian Wachtmeister i nästa replik. Jag
            vill bara påminna Ian Wachtmeister om innebörden av energiskatteuppgörelsen
            från i våras. Den var ju att man förenade dessa olika syften,
            dvs. att skapa en god miljö och ändå klara konkurrenskraften för
            svensk industri. Om Ian
          </note>
          <note>
            Wachtmeister har glömt bort det, vill jag gärna friska upp minnet
            i den delen. ''
          </note>
          <note>
            (Applåder)
          </note>
          <note type="speaker">
            Anf. 14 Statsrådet ALF SVENSSON (kds):
          </note>
          <note>
            Fru talman! Jag har ännu inte hört Ian
          </note>
          <note>
            Wachtmeister hålla ett enda anförande utan att ta upp biståndet.
            Han talar om heliga kor som skall slaktas. I dag föll det mycket
            märkliga uttalandet att biståndspolitiken skall anpassas till
            verkligheten. Ian Wachtmeister talar ju ofta om verkligheten.
          </note>
          <note>
            Fru talman! Sedan har jag litet svårt att låta bli att anknyta
            till den bild som målades upp här för en god stund sedan om klassrummet.
            Jag får naturligtvis tacka för att jag satt välartad långt fram.
            Men låt oss se hur det skulle se ut om vi hade
          </note>
          <note>
            Nydemokraterna där.
          </note>
          <note>
            Ja, att Bert Karlsson skolkar och inte är med vet vi ju, och
            det ser vi ju här också, på tal om transportkompani. Ian Wachtmeister
            själv skulle väl hålla sig längst bak i salen och stapla ölbackar
            och slamra och gå an, gissar jag. Sedan skulle han tala om att
            det var verkligheten. Som biståndsminister skulle jag göra mitt
            yttersta för att få någon att ställa upp och ge honom extralektioner
            i geografi, om det nu fanns någon som tog på sig en sådan svår
            uppgift. Jag är inte helt säker på att en sådan pedagog existerar,
            trots allt tal om duktiga lärare som skulle kunna lyckas.
          </note>
          <note>
            Fru talman! Trösten finner man naturligtvis i att
          </note>
          <note>
            Wachtmeister nu citerar psalmboken och inte längre bara hojtar:
            Häng mé, häng mé! Risken är naturligtvis att han fortsätter på
            den lutherska psalmen han var inne på tidigare och enbart klämmer
            i med ''Platt intet oss förfärar''.
          </note>
          <note>
            Frågorna om biståndet och vårdnadsbidraget har varit mycket på
            tapeten i samband med krisuppgörelsen för vårt partis vidkommande.
          </note>
          <note>
            Jag skall utan omsvep säga att det är tungt att det inte går
            att upprätthålla enprocentsmålet. I
          </note>
          <note>
            regeringsförklaringen står det emellertid klart och entydigt
            att vi skall sträva efter att nå dit igen. Vi skall nu koncentrera
            oss på att få biståndet att bli så effektivt som möjligt och se
            till att nedskärningarna inte drabbar de sämst ställda, katastrofanslaget
            eller enskilda organisationer som vi vet gör ett mycket bra arbete.
          </note>
          <note>
            Fru talman! Jag vill passa på tillfället att understryka -- det
            är inte meningen att ge några bortförklaringar -- att relationerna
            mellan i- och uvärld, mellan norra och södra halvklotet, styrs
            förvisso icke enbart via biståndsbudgetar.
          </note>
          <note>
            För några veckor sedan hade Världsbanken sitt årsmöte i Washington.
            Då betonade Världsbankens ledare, Mr Preston, igen vad Uruguayrundan
            och handelspolitiken betyder för de fattiga folken. Han underströk
            att de fattiga länderna skulle få ca 50
          </note>
          <note>
            miljarder USA-dollar om Uruguayrundan skulle föras till ett slut.
          </note>
          <note>
            Vi i de starka i-länderna har varit väldigt måna om att riva
            murar i Europa, mellan kommunismen och den fria demokratiska världen.
            Vi skall vara mycket glada över att de murarna har rivits. Det
            finns dess värre ett mindre intresse för att engagera sig i att
            riva de handelshinder som är till så starkt förfång för de fattiga
            länderna.
          </note>
          <note>
            Fru talman! Det är viktigt att vi koncentrerar oss på en effektiv
            biståndspolitik. Vi kan alla vara klara över -- ingen kan ha någon
            annan uppfattning -- att det behövs fortsatta insatser för de
            sämst ställda medmänniskorna som lever oss fjärran.
          </note>
          <note>
            Låt mig erinra om en sådan sifferuppgift. I Somalia har 200 000
            barn dött. Det är detsamma som två årsklasser. Det är som om första
            och andra årskurserna i Sverige hade försvunnit.
          </note>
          <note>
            Det går att vitsa om detta och dra upp mungiporna.
          </note>
          <note>
            Jag medger att jag säkert kunde ha uttryckt mig bättre. Men någon
            gång, särskilt här i dag, vill jag att vi tar till oss detta,
            nämligen att i jämförelse med ofantligt många människor världen
            över har vi det, trots allt tal om kriser, oerhört bra.
          </note>
          <note>
            Vi mår mentalt bra i Sverige av att få hjälpa. Jag tror faktiskt
            att Skriftens ord gäller, vare sig man tror på Skriften som Guds
            ord eller inte, dvs. att det är saligare att ge än att ta.
          </note>
          <note>
            (Applåder)
          </note>
          <note type="speaker">
            Anf. 15 INGVAR CARLSSON (s):
          </note>
          <note>
            Fru talman! Jag vill inleda mitt sista inlägg med att ge ett
            par kommentarer till debatten.
          </note>
          <note>
            För det första är jag är förvånad över att framför allt Carl
            Bildt inte har tagit upp någon diskussion om regeringsförklaringen
            med tanke på den kritik jag har riktat mot den.
          </note>
          <note>
            För det andra vill jag instämma i vad framför allt
          </note>
          <note>
            Bengt Westerberg och Alf Svensson har sagt gentemot Ny demokrati.
            Regeringen har sammantaget längre taletid än vad jag har. Jag
            får därför uttala att jag instämmer till fullo när de gäller både
            bistånd och flyktingar. Jag tycker att det är viktigt att markera
            detta.
          </note>
          <note>
            Jag är möjligen förvånad över att statsministern hela tiden överlåter
            åt Bengt Westerberg och Alf
          </note>
          <note>
            Svensson att föra debatten mot Ny demokrati. Det vore värdefullt
            om Moderaterna gjorde en lika kraftfull markering mot Ny demokrati.
          </note>
          <note>
            Jag vill erinra Carl Bildt om att när vi hade de första kontakterna
            pågick en moderat kampanj mot socialdemokratin i annonser och
            på affischpelare runt om i landet. Det var inte den bästa atmosfären
            som därmed skapades. De budskap som gick ut vidhöll sänkta skatter
            och nya reformer. Då fanns det ingen plattform att ha som utgångspunkt
            i resonemangen.
          </note>
          <note>
            Jag får väl tolka bäst jag kan det Carl Bildt sade om framtiden.
            Jag tror emellertid att det aldrig går att angripa ett borgerligt
            parti i framtiden på samma sätt för att träffa uppgörelser med
            socialdemokratin efter det som nu har inträffat. Jag ser det som
            något positivt.
          </note>
          <note>
            Apropå djävulsbilder: Jag tror inte att någon har utsatts för
            sådant mer än min företrädare Olof
          </note>
          <note>
            Palme.
          </note>
          <note>
            Jag fick inte något svar alls på min andra fråga som jag ställde.
            Om privatiseringen innebär att regeringen förbereder att gå i
            opposition, är jag fullt beredd att låta det initiativet ligga
            utanför den överenskommelse vi har träffat.
          </note>
          <note>
            Jag har också en kort kommentar om vad som står i regeringsförklaringen
            om den väg vi måste vandra för att svensk ekonomi skall börja
            växa igen. Jag blir litet orolig när statsministern samtidigt
            säger att han kör med turbofart på den vägen. När den moderata
            statsråd kör med turbofart på den väg vi skall vandra känner jag
            oro för svenska folket och för oss övriga.
          </note>
          <note>
            Så till Lars Werner. Ja, Bo Hammar är ett sanningsvittne. Han
            var en av Werners närmaste medarbetare, och han säger att när
            man i
          </note>
          <note>
            Vänsterpartiet skulle föra diskussioner om samverkan med Socialdemokraterna
            och träffa uppgörelser, vann de krafter som inte ville vara med
            och ta ansvar. Därmed undergrävdes möjligheterna att föra en politik
            under min tid som statsminister mellan de partier som ändå hade
            röstat fram mig som statsminister. Det var därmed en oerhört allvarlig
            situation som uppstod. Det skedde i ett läge då det var nödvändigt
            att strama åt politiken för att klara jobben. Det är riktigt att
            det fanns facklig kritik då som nu mot detta. Jag tvingades t.o.m.
            att driva frågan till en regeringskris då jag såg hur allvarlig
            situationen var.
          </note>
          <note>
            Jag tror att många som då var med och fällde hårda ord i dag
            är beredda att säga att det var synd att den socialdemokratiska
            regeringen inte fick igenom sina förslag. Då hade tiotusentals
            människor som nu går arbetslösa haft ett jobb att gå till.
          </note>
          <note>
            Nu befinner vi oss i en ännu allvarligare situation.
          </note>
          <note>
            Det är riktigt att jag återigen framför kritik. Men frågan är:
            Vad är alternativet?
          </note>
          <note>
            Låt mig vara mycket konkret. En person som förra året hade ett
            lån i villan, radhuset eller bostadsrätten på 500 000 kr, har
            fått den månatliga räntekostnaden höjd med 3 430 kr. Varje månad!
          </note>
          <note>
            Den som har 750 000 kr i lån får en ökning på över
          </note>
          <note>
            5 000 kr i månaden.
          </note>
          <note>
            Sedan har det blivit en situation då räntorna har rusat i höjden.
            Frågan blev då om vi socialdemokrater skulle göra något åt detta.
            Eller skulle vi göra det bekvämt för oss och ställa oss vid sidan
            och säga att det är nu borgerlig majoritet och att vi inte skall
            besudla oss med regeringen Bildt?
          </note>
          <note>
            Det är klart att det hade varit enkelt. Det hade varit lättare
            för mig, och jag hade sluppit de protester som kommer från eget
            håll.
          </note>
          <note>
            Men, Lars Werner, jag hade inte kunnat se de människor jag åker
            tillsammans med i bussen från
          </note>
          <note>
            Tyresö och som jag möter i tunnelbanan i ögonen, om jag hade
            vetat att socialdemokratin hade kunnat vara med och hjälpa till
            att pressa ner räntan och få bukt med det budgetunderskott som
            hotar all välfärdspolitik i framtiden. Om jag hade försökt att
            komma undan litet enklare i diskussionen, precis på det sätt som
            Bo Hammar redovisar att ni resonerade i Vänsterpartiets riksdagsgrupp,
            hade jag haft det svårt att sitta på
          </note>
          <note>
            Tyresöbussen.
          </note>
          <note>
            Då tar jag hellre det obehag som det innebär på kort sikt att
            få kritik, till en del även från mitt eget håll. Jag kan försäkra
            att jag efter den här krisen också fortsättningsvis sover väldigt
            gott om natten.
          </note>
          <note>
            Jag tror att jag skulle ha sovit betydligt sämre, om jag hade
            gjort det lätt för mig på kort sikt och kommit undan kritiken.
            Från första stund, herr talman, har jag inte tvekat ett ögonblick
            om att det var den ansvarsfulla vägen som socialdemokratin skulle
            gå.
          </note>
          <note>
            (Applåder)
          </note>
          <note type="speaker">
            Anf. 16 IAN WACHTMEISTER (nyd):
          </note>
          <note>
            Herr talman! Jag har tre minuter på mig -- snabba tag. Ja, herr
            statsminister, det gäller jobben. Det gäller inte sysselsättning
            och konstgjord andning.
          </note>
          <note>
            Där är vi överens.
          </note>
          <note>
            Om Alf Svensson aldrig har hört mig tala utan att säga u-hjälp,
            bevisar det hur sällan Alf Svensson är i denna kammare. Men då
            har han sällskap med många andra, förstod vi.
          </note>
          <note>
            Bengt Westerberg säger att det förhållandet att det är många
            i de svenska flyktinglägren beror på hur det är i Jugoslavien,
            inte i Sverige. Nu är det sagt att 70 000 flyktingar råkade hamna
            i Sverige, medan 7 000 råkade hamna i Danmark, 3 000
          </note>
          <note>
            råkade hamna i Finland och 5 000 råkade hamna i
          </note>
          <note>
            Norge. Så bedrivs alltså svensk flyktingpolitik.
          </note>
          <note>
            När vi tar upp nästa fråga -- organisationsstöd, partistöd och
            presstöd -- menar vi fortfarande: Sänk partistödet! Vi föregår
            med gott exempel. Jag tycker att det är en ynkedom att ingen är
            med på det.
          </note>
          <note>
            Jag påstår att de samlade stöden är 15 miljarder kronor och att
            20 % är 3 miljarder. Jag föreslår att man gör en utredning, rensar
            och analyserar. Från
          </note>
          <note>
            Riksrevisionsverket finns 222 sidor material om detta. Det är
            inte alls bara handikapp- och idrottsrörelserna som får stöd.
            De går in på en sida.
          </note>
          <note>
            Så det finns mycket att göra.
          </note>
          <note>
            Jag påstår att de heliga korna, som jag har nämnt här, är värda
            minst 45 miljarder kronor, och nu skulle jag vilja att regeringen,
            som har hela utredningsmaskineriet, själv visar för svenska folket
            hur stort beloppet är. Då talar jag alltså om flyktingpolitiken,
            u-hjälpen och den politiska sektorn. Utred det! Visa siffrorna,
            är ni snälla, så skall vi tala om dem sedan!
          </note>
          <note>
            När det sedan gäller paket nummer tre, som jag talade om, försökte
            Bengt Westerberg visa någon sorts ekonomiskt klartänkande som
            inte var så särdeles klart faktiskt. Jag talade om att ytterligare
            minska det strukturella budgetunderskottet. Det finns en utomordentlig
            metod att göra detta utan att också minska efterfrågan, och det
            är de förslag som jag kom med.
          </note>
          <note>
            Marknaden, verkligheten, skulle däremot mycket väl förstå, om
            man samtidigt tillfälligt ökade den dynamiska delen, alltså att
            man sätter sig ytterligare litet i skuld för att få hjulen att
            gå. Jag är övertygad om att det jag nu säger tyvärr kommer att
            bli oerhört aktuellt. Man måste göra både och.
          </note>
          <note>
            Man måste bromsa strukturellt och gasa på den andra sidan.
          </note>
          <note>
            Sedan kan det vara bra att säga någonting om det fria ordet här
            nu, när det skall finnas ett fritt ord.
          </note>
          <note>
            Den stora politiska maktapparat vi nu kommer att få se agera
            har kontroll över det mesta i radio och
          </note>
          <note>
            TV och i tidningsväg. Då är det alltså viktigare än någonsin
            med fri radio och TV.
          </note>
          <note>
            Då ber jag att få berätta att fortfarande år 1992
          </note>
          <note>
            arbetas det frenetiskt i utredningar och på andra håll på att
            åstadkomma politisk kontroll och styrning över radion och föreskriva
            vilka politiska organ som skall ge vem tillstånd att öppna sin
            lilla radiokanal. Detta pågår än i Sverige. Det pågår däremot
            inte längre i Albanien och Sovjet.
          </note>
          <note>
            (Applåder)
          </note>
          <note type="speaker">
            Anf. 17 LARS WERNER (v):
          </note>
          <note>
            Herr talman! Nu kan det väl ändå vara slutdiskuterat om att jag
            har fått jobb som borgerlig vigselförrättare. Håller ni på ett
            tag till, kommer jag att tala om att jag också har varit officiant
            i 35
          </note>
          <note>
            år och just nu har bildat en firma med min vän
          </note>
          <note>
            Fridolfsson, med Sten Andersson som måttagare, som son till en
            gammal snickare.
          </note>
          <note>
            Skämt åsido! Jag vill ta upp en annan fråga som har diskuterats
            i samband med krispaketet. Jag vill fråga Olof Johansson, om han
            tycker att den indragning av köpkraft som det innebär att höja
            momsen med tre procentenheter rimmar väl med centerns allmänna
            profil, när man i vart fall i retoriken talat mycket om de sämst
            ställda pensionärerna och nästan gjort gällande att de är de som
            har slagits mot matmomsen. Litet har väl vi också gjort.
          </note>
          <note>
            Sedan till Ingvar Carlsson. Bo Hammar är sanningsvittne. Ja,
            det är klart. Han kommer ju från socialdemokratin, och där är
            ni alla sanningsvittnen.
          </note>
          <note>
            Nu är det så här, Ingvar Carlsson, att man inte alltid får sina
            egna med sig. Ta Lillemor Arvidsson i
          </note>
          <note>
            Kommunal, som säger att summan av de två paketen för Kommunalfamiljen,
            med en heltidsanställd och en som jobbar 80 %, är ökade kostnader
            med en tusenlapp i månaden. Det har vi räknat ut, säger Lillemor
            Arvidsson. Hon är besviken på Ingvar Carlsson och
          </note>
          <note>
            Socialdemokraterna och tycker att man borde ha tagit en extra
            sväng förbi Sveavägen 68 vid demonstrationen i går. Det tycker
            inte jag. Jag anser inte att ni var huvudmotståndarna, men ni
            har ansvar för det som skett.
          </note>
          <note>
            Ingvar Carlsson säger: Jag hade inte kunnat se folk i ögonen
            på bussen från Tyresö. Vad är det för dumheter? Om Ingvar Carlsson
            inte hade gått med på uppgörelsen, hade han kunnat se folk mera
            i ögonen. Jag har kunnat se dem i ögonen när jag kritiserar Socialdemokraterna.
          </note>
          <note>
            Vi skall inte bråka om att Ingvar Carlsson inte var med på Sergels
            torg i går, men han hade kunnat vara med och hört vad hans egna
            sade om honom och den uppgörelse som Socialdemokraterna har träffat.
          </note>
          <note>
            Låt mig till sist, herr talman, ta upp en fråga som har försvunnit
            i debatten. Det är frågan om utlandslånenormen. Jag vill fråga
            statsministern:
          </note>
          <note>
            Vore det inte bättre att svenska staten i nuläget tog upp sina
            utlandslån själv i stället för att gå via de svenska företagen,
            som sedan lägger på en extra ränta? Jag skulle gärna vilja att
            statsministern svarade på den frågan, för den är ju inte helt
            ointressant när det gäller statsskulden och ränteläget här i landet.
          </note>
          <note type="speaker">
            Anf. 18 Statsminister CARL BILDT (m):
          </note>
          <note>
            Herr talman! Det ena hänsynslösa avslöjandet kommer ovanpå det
            andra. Nu får vi reda på att
          </note>
          <note>
            Lasse Werner i tysthet har extraknäckt i 30 år som begravningsofficiant.
            Det var ett ovanligt långdraget farväl till kommunismen.
          </note>
          <note>
            Vad gäller utlandslånenormen vill jag bara säga att det har skett
            en förändring i politiken i det hänseendet. Det sker nu en statlig
            utlandsupplåning för att säkra valutareserven och för att via
            Riksbanken göra vissa avlyft i bankerna.
          </note>
          <note>
            Däremot att börja låna utomlands till statens budgetunderskott
            tror jag inte i nuvarande läge --
          </note>
          <note>
            eller i något läge alls egentligen -- vore en bra politik. Man
            skulle riskera att ge alldeles felaktiga signaler. Vi skall hantera
            vårt budgetunderskott själva inom landet. Vi skall framför allt
            se till att det snart börjar att minska.
          </note>
          <note>
            Så till Ingvar Carlsson. Han har varit kritisk mot regeringsförklaringen.
            Det hade varit mera konstigt, om han inte hade varit det. Även
            om vägen är gemensam när det gäller stora delar av den ekonomiska
            politiken, företräder vi trots allt skilda meningar på andra områden,
            som alls icke är oväsentliga: skolpolitiken, rättspolitiken, delar
            av miljöpolitiken och annat. Där skall den politiska debatten
            fortsätta under den tid som ligger framför oss, och det kommer
            den att göra.
          </note>
          <note>
            Låt mig också påpeka att när jag sade att vi for med turbofart
            på den gemensamma vägen, var det efter det att vi hade tillbringat
            natten tillsammans och till massmedias och marknadernas häpnad
            hade åstadkommit ytterligare en viktig uppgörelse. Då for vi med
            turbofart på den gemensamma vägen.
          </note>
          <note>
            Det var utan dalmatinerhundar, men det var en gemensam bil som
            Ingvar Carlsson och jag då hade ansvaret får.
          </note>
          <note>
            Vad gäller samverkan och överenskommelser är det viktigt att
            ha klart för sig att samverkan är viktig när det är samverkan
            om rätt politik. Jag är inte den som förordar samverkan för samverkans
            egen skull. Om alla samverkar om någonting som är fel, är detta
            ytterst ändå fel, trots att alla råkar samverka kring det. Därför
            skall halten i varje överenskommelse avgöras av om den är rätt
            eller fel, av om den bidrar till lösandet av våra ekonomiska problem
            eller inte.
          </note>
          <note>
            Det är därför också viktigt att vi har en riktig analys av vad
            som har hänt, av vad som är roten till krisen och av vilken väg
            som kan leda framåt under kommande år. Jag måste därvidlag, mot
            bakgrund av mycket av den offentliga debatt som förs, entydigt
            säga att det är en utveckling baserad på marknadsekonomi, fri
            konkurrens och öppenhet gentemot omvärlden som är grunden för
            välfärden.
          </note>
          <note>
            Det är inte för mycket av marknadsekonomiskt orienterad politik
            som har gett oss krisen, utan det är för litet av denna politik
            som har fört oss in i problemen. Det är inte mindre av denna politik
            som skall föra oss ut ur problemen, utan det är faktiskt mer av
            den som krävs under kommande år för att vi skall kunna återupprätta
            tilltron till styrkan i den svenska ekonomin.
          </note>
          <note>
            Ingvar Carlsson var inne på det berömda stoppaketet från vintern
            1990. Jag skall inte i detalj gå in på det utan vill bara säga
            att det var ett av de allvarligaste i en lång följd av stickspår
            som vi har varit inne på. Det kanske illustrerar vikten av att
          </note>
          <note>
            Sverige i detta läge, när nationer testas och när det blåser
            på marknaderna ute i Europa, har en regering som står på en ekonomiskt
            liberal och en marknadsekonomisk grund.
          </note>
          <note>
            Detta har varit avgörande för förtroendet till inriktningen av
            den svenska ekonomiska politiken och för inriktningen av strävandena
            att återupprätta styrkan i svensk ekonomi. Hade vi inte haft det,
            hade vi haft avsevärt sämre förutsättningar för att klara den
            kris som vi nu befinner oss mitt uppe i.
          </note>
          <note>
            Till det har kommit effekterna av krisuppgörelserna med socialdemokratin.
            De har gett ökat stabilitet och större styrka åt den nationella
            politik som vi vill föra. De har gett bättre möjligheter att klara
            en situation där vi lever på lånade pengar och på lånad tid.
          </note>
          <note>
            Vi har tillbringat nätter tillsammans för att uppnå dessa resultat.
            Vi har konstaterat att dessa nätter har varit ganska tuffa, men
            att ansvarstagandet till slut har dominerat. Säkert kommer det
            att ligga stenar framför oss på vägen under kommande veckor och
            månader. Det kan gälla tvister om tolkningar och situationer där
            vi måste inse att snabbheten i beslutsfattandet kan stå i en omvänd
            korrelation till kvaliteten i beslutsfattandet på olika punkter.
            Då måste vi kunna resonera med varandra. Nätterna ligger bakom
            oss, men det är många dagar av gemensamt ansvarstagande som ligger
            framför oss alla i denna kammare när det gäller att klara den
            unikt djupa och allvarliga kris som många år och decennier av
            försyndelser och felaktigheter har fört oss in i.
          </note>
          <note>
            (Applåder)
          </note>
          <note>
            Anf. 19 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Det är naturligtvis inte så att alla tidigare jugoslaver
            kommer till Sverige. Kanske ett par miljoner är på flykt från
            sina hem, de flesta självfallet i närområdet, ett par hundra tusen
            i
          </note>
          <note>
            Tyskland och åtskilliga tiotusental också i andra länder.
          </note>
          <note>
            Skälet till att många av dem kommer hit är naturligtvis att många
            har vänner och bekanta här.
          </note>
          <note>
            De känner till Sverige genom vykorten som har kommit härifrån
            och vad man har berättat för dem om det nya landet som man har
            kommit till, inte alltid som flyktingar utan ofta genom arbetskraftsinvandring
            på 60- och 70-talet.
          </note>
          <note>
            Det finns ingen som blundar för problemen i
          </note>
          <note>
            Jugoslavien, inte heller för de problem som kan skapas i Sverige
            och i många andra länder som har tagit emot ett stort antal personer
            från Jugoslavien under senare tid, men Ny demokratis kampanj mot
            invandrare och emot flyktingar har ju inte startat med krisen
            i Jugoslavien utan pågick med samma intensitet innan den stora
            flyktingströmmen kom hit. Alla människor som har lyssnat till
          </note>
          <note>
            Wachtmeister under de år som han har varit verksam som politiker
            liksom för den delen även de som har läst hans böcker vet detta.
          </note>
          <note>
            Jag förnekar inte alls att det skulle gå att skära i anslagen
            till idrotten, till partierna, till bistånd och annat, och Ny
            demokrati har naturligtvis sin fulla frihet att framföra sådana
            synpunkter. Men när man använder uttrycket ''det politiska träsket''
            är det bra att veta vad som åsyftas med detta. Det är idrottsorganisationer,
            handikapporganisationer, pensionärsorganisationer, politiska partier
            osv. Jag tycker att benämningen ''det politiska träsket'' på dessa
            folkrörelser är något inadekvat.
          </note>
          <note>
            Att tala om det politiska träsket när Röda korset,
          </note>
          <note>
            Rädda barnen och andra organisationer hjälper till att effektivisera
            vårt u-landsbistånd tycker jag är fullständigt vansinnigt, men
            det är precis det som
          </note>
          <note>
            Wachtmeister och Ny demokrati gör.
          </note>
          <note>
            Det var just därför att Ny demokrati är ett sådant alternativ
            i politiken som tydligt framträder av sådana här debatter och
            exempel som jag personligen och det parti som jag företräder tyckte
            att det var så oerhört viktigt, när Sverige hade hamnat i en kritisk
            situation, att vi gjorde upp med socialdemokraterna, att vi kunde
            finna en brygga över blockgränsen för att nå fram till en gemensam
            syn på och gemensamma förslag till hur krisen skulle hanteras.
          </note>
          <note>
            Även om det då blossar till av gamla motsättningar i debatten
            -- det skrivs tidningsartiklar och görs uttalanden som kanske
            inte precis främjar samarbetsklimatet -- hoppas jag ändå att det
            skall ha inneburit ett genombrott för ett bredare samarbete också
            för Sveriges relationer till omvärlden i denna viktiga fråga,
            på samma sätt som vi tidigare har haft samarbete när det gäller
            utrikespolitik, Europapolitik, försvarspolitik och mycket annat.
          </note>
          <note>
            Herr talman! När partiledare och en del andra var inbjudna till
            en middag med riksdagsjournalisterna för ett tag sedan råkade
            fru talmannen Ingegerd
          </note>
          <note>
            Troedsson i sitt tacktal säga att vi i dag skulle ha inte en
            partiledardebatt utan en partiledaröverläggning.
          </note>
          <note>
            När jag nu har åhört och deltagit i denna debatt tycker jag inte
            att det var någon dålig beskrivning.
          </note>
          <note>
            (Applåder)
          </note>
          <note>
            Anf. 20 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Lars Werner tog upp pensionärernas situation, och
            det finns anledning att svara på de frågor som har ställts. Uppgörelsen
            innebär ju bl.a.
          </note>
          <note>
            att de sämst ställda pensionärerna skall hållas skadeslösa för
            den neddragning av pensionerna som ingår i uppgörelsen.
          </note>
          <note>
            När det gäller matmomsen och den differentierade mervärdesskatten
            vet Lars Werner var jag står. Jag skall för säkerhets skull upprepa
            det. Vi har varit pådrivande när det gällt att få ned momssatserna
            på sådant som ingår i livets nödtorft. Till en del har vi lyckats,
            nämligen när det gäller maten och persontransporterna. Det vore
            bra om så också vore fallet med bostäderna. Jag har kvar den uppfattningen,
            eftersom det handlar om nödvändiga utgifter för alla människor.
          </note>
          <note>
            Vi har fortsatt att slå vakt om differentieringen av mervärdersskatten,
            också i de överläggningar som nu har ägt rum. När andra har sviktat
            har vi stått fast. Även om gapet har minskat något, ändrar vi
            i båda fallen med tre procentenheter i förhållande till de beslut
            som redan tidigare har tagits. Tidigare har beslutats om en sänkning
            av den generella nivån från 25 % till 22 %. Genomför vi inte det,
            finns det en logik i att lägga tre procentenheter också på
          </note>
          <note>
            18 %-nivån. Vi har gått med på det, men vi anser att man därmed
            också har fastlagt en princip. När man sänker den generella nivån
            skall man sänka även den lägre nivån.
          </note>
          <note>
            Låt mig något beröra debatten mellan Ian
          </note>
          <note>
            Wachtmeister och Bengt Westerberg. Det är egentligen fel att
            den debatten förs så ensidigt mellan dessa två, eftersom den gäller
            något av politikens kärna och förutsättningar.
          </note>
          <note>
            Jag tror att det är viktigt att vi alla i detta hus står upp
            för demokratin och för vanligt folks möjligheter att vara med
            i medlemsburna partier.
          </note>
          <note>
            Det är också viktigt att vi får ut information på bredden i det
            svenska samhället. Det finns på andra håll avskräckande exempel,
            som det verkligen inte finns anledning att följa. Jag hoppas att
            Ian
          </note>
          <note>
            Wachtmeister inte är företrädare för en uppläggning där miljonärerna
            svarar för politiken och folket får rätta sig därefter.
          </note>
          <note>
            (Applåder)
          </note>
          <note type="speaker">
            Anf. 21 Statsrådet ALF SVENSSON (kds):
          </note>
          <note>
            Herr talman! Jag vill erinra om några få meningar i regeringsförklaringen.
            Där står: '' Regeringens utgångspunkt är den syn på människors
            lika värde och människolivets helgd som genom Sveriges kristna
            och humanistiska tradition är så starkt förankrad i vårt land.''
            Där står också att den svages rätt till trygghet och integritet
            och den ensammes rätt till delaktighet utgör grunden för den politik
            som vi skall föra.
          </note>
          <note>
            Herr talman! Det har här talats om den gemensamma vägen. Jag
            undrar om det inte är dags att börja tala om den smala vägen och
            om det är den vi befinner oss på. Det är utomordentligt viktigt
            att understryka människovärdets roll och betydelse.
          </note>
          <note>
            Ingen skall hamna vid sidan om eller fösas åt sidan.
          </note>
          <note>
            Jag talar då inte enbart om dem som bor fjärran från oss i fattiga
            länder, s.k. u-länder, utan jag talar också i allra högsta grad
            om äldre, barn och kvinnor i vårt eget land.
          </note>
          <note>
            Jag tycker att vi av och till ser att det jag talade om inledningsvis,
            ensamheten, får göra sig gällande alldeles för mycket. Det finns
            symtom på bristande respekt för medmänniskan. Jag vill inte kasta
            detta över något parti eller någon politiker, utan jag tycker
            att vi alla kan ta åt oss.
          </note>
          <note>
            Herr talman! Jag har mycket svårt att förstå hur man kunde komma
            till den slutsats som en domstol gjorde för några dagar sedan
            då en våldtäktsman dömdes till lagens mildaste straff, två års
            fängelse, efter våldtäkt på en 13-årig flicka. Motiveringen var
            att flickan såg vuxen ut. Förövaren antogs inte kunna inse att
            hon var ett barn. Vilket förakt för barnet! Hur kan en våldtäkt
            på ett barn -- ett brott som skadar henne en lång tid framåt,
            kanske för hela livet -- ge ett kortare straff på grund av brottslingens
            felbedömning? För flickan blir ju brottet inte mindre grovt, mindre
            avskyvärt och mindre mänskligt förnedrande. Man skulle också kunna
            tillägga: Vilket förakt för kvinnan! För mig är det dessutom obegripligt
            att brottet skulle bedömas mildare om det var fråga om en vuxen
            kvinna.
          </note>
          <note>
            Herr talman! Jag tror att frågorna om människovärdet nu måste
            kunna få mer utrymme i den debatt som kanske kommer att äga rum
            litet i skuggan av den ekonomiska uppgörelsen över blockgränsen.
          </note>
          <note>
            Herr talman! Låt mig avslutningsvis säga att jag tror att detta
            kommer att auktorisera och främja demokratin.
          </note>
          <note>
            (Applåder)
          </note>
          <note>
            Partiledardebatten var härmed avslutad.
          </note>
          <note>
            3 § Avsägelse
          </note>
          <note>
            Talmannen meddelade att Ingrid Detter,
          </note>
          <note>
            Stockholm, anhållit om att bli entledigad från uppdraget som
            ersättare för ledamot av riksdagen.
          </note>
          <note>
            Kammaren biföll denna framställning.
          </note>
          <note>
            4 § Hänvisning av ärenden till utskott och beslut om förkortad
            motionstid
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1992/93:1 till utbildningsutskottet
          </note>
          <note>
            1992/93:2 till trafikutskottet
          </note>
          <note>
            1992/93:4 till justitieutskottet
          </note>
          <note>
            1992/93:5, 6 och 8 till lagutskottet
          </note>
          <note>
            1992/93:9 till trafikutskottet
          </note>
          <note>
            1992/93:11 till justitieutskottet
          </note>
          <note>
            1992/93:12 till näringsutskottet
          </note>
          <note>
            1992/93:14 till utbildningsutskottet
          </note>
          <note>
            1992/93:19 till lagutskottet
          </note>
          <note>
            1992/93:26 och 35 till justitieutskottet
          </note>
          <note>
            1992/93:36 till finansutskottet
          </note>
          <note>
            1992/93:38 till lagutskottet
          </note>
          <note>
            1992/93:49 till trafikutskottet
          </note>
          <note>
            Beträffande proposition 1992/93:35 Immunitet och privilegier
            för ministerrådsmöten och ämbetsmannakommittémöten inom Konferensen
            om säkerhet och samarbete i Europa (ESK) hade regeringen föreslagit
            att riksdagen skulle besluta att motionstiden förkortades till
            sex dagar.
          </note>
          <note>
            Kammaren beslöt att förkorta motionstiden för denna proposition
            till att utgå måndagen den 12
          </note>
          <note>
            oktober.
          </note>
          <note>
            Beträffande proposition 1992/93:49 Förlängd trafik på inlandsbanan
            hade regeringen föreslagit att riksdagen skulle besluta att motionstiden
            förkortades till sju dagar.
          </note>
          <note>
            Kammaren beslöt att förkorta motionstiden för denna proposition
            till att utgå tisdagen den 13
          </note>
          <note>
            oktober.
          </note>
          <note>
            5 § Återkallelse av proposition, m.m.
          </note>
          <note>
            Regeringen hade genom skrivelse 1992/93:39
          </note>
          <note>
            återkallat proposition 1991/92:141 om upphävande av lagen (1986:1242)
            om försöksverksamhet med kooperativ hyresrätt, m.m.
          </note>
          <note>
            Förste vice talmannen anmälde att han avskrivit detta förslag
            samt de med anledning av propositionen väckta motionerna 1991/92:Bo10--
          </note>
          <note>
            Bo13.
          </note>
          <note>
            Förste vice talmannen meddelade att motioner med anledning av
            skrivelsen fick väckas senast den 13
          </note>
          <note>
            oktober kl. 16.30.
          </note>
          <note>
            Regeringens skrivelse lades till handlingarna.
          </note>
          <note>
            6 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1992/93:7 Rätten till folkpension m.m.
          </note>
          <note>
            7 § Kammaren åtskildes kl. 12.55.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 2 §
          </note>
          <note>
            anf. 15 (delvis) och
          </note>
          <note>
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
