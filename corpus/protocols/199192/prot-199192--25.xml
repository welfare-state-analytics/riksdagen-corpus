<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--25</head>
          <docDate when="1991-11-14 00:00:00">1991-11-14 00:00:00</docDate>
        </div>
      </front>
      <body>
        <div>
          <note>
            1 § Anmälan om kompletteringsval till
          </note>
          <note>
            Europarådets parlamentariska församling
          </note>
          <note>
            Förste vice talmannen meddelade att moderata samlingspartiets
            riksdagsgrupp på grund av uppkommen vakans anmält Görel Bohlin
            som ny suppleant i Europarådets parlamentariska
          </note>
          <note>
            (rådgivande) församling efter Margaretha af
          </note>
          <note>
            Ugglas.
          </note>
          <note>
            Förste vice talmannen förklarade vald till
          </note>
          <note>
            suppleant i Europarådets parlamentariska
          </note>
          <note>
            (rådegivande) församling
          </note>
          <note>
            Görel Bohlin (m)
          </note>
          <note>
            2 § Justering av protokoll
          </note>
          <note>
            Justerades protokollet för den 8 november.
          </note>
          <note>
            3 § Svar på interpellation 1991/92:16 om arbetslösheten bland
            byggnadsarbetarna m.m.
          </note>
          <note>
            Anf. 1 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Magnus Persson har frågat mig vilka konkreta åtgärder
            jag ämnar vidta dels i anledning av de ökande arbetslöshetssiffror
            som redovisas i prognoserna från Byggnadsarbetareförbundets länsplanerare,
            dels för att komma till rätta med arbetslösheten speciellt i skogs-
            och
          </note>
          <note>
            Norrlandslänen.
          </note>
          <note>
            Jag är väl medveten om de ökande arbetslöshetssiffrorna inom
            alla sektorer av näringslivet och inte minst inom byggbranschen.
          </note>
          <note>
            Byggverksamheten är till sin natur långsiktig och har stor betydelse
            för den ekonomiska utvecklingen i landet. Byggandet expanderade
            kraftigt under
          </note>
          <note>
            1960-talet och bidrog då till att upprätthålla en hög ekonomisk
            tillväxttakt. Under 1970-talet och fram till 1986 hade den svenska
            ekonomin betydande problem, och byggverksamhetens roll försvagades.
          </note>
          <note>
            Därefter följde de senaste årens överhettning , och så sent som
            våren 1990 växte byggarbetarkåren fortfarande. De två senaste
            årens arbetslöshetstal har varit de lägsta som någonsin uppmätts.
          </note>
          <note>
            Andelen arbetslösa i byggnadsarbetarnas arbetslöshetskassa var
            2,4 % år 1989 och 2,7 % år
          </note>
          <note>
            1990.
          </note>
          <note>
            Under år 1991 har situationen snabbt förändrats.
          </note>
          <note>
            Industrin minskar sina investeringar. Även bostadsbyggandet kommer
            att minska. Det mycket allvarliga ekonomiska läge som Sverige
            för närvarande befinner sig i, beroende dels på den internationella
            lågkonjunkturen, dels på inhemska problem, tyder på att år 1992
            kommer att bli mycket besvärligt för byggnadsarbetarna ur sysselsättningssynpunkt.
            Den situationen kan inte lösas enbart med arbetsmarknadspolitiska
            åtgärder.
          </note>
          <note>
            Regeringen inriktar sig därför främst på att föra en ekonomisk
            politik som genom låg inflation och lägre räntenivå långsiktigt
            skapar tillväxt i ekonomin.
          </note>
          <note>
            För att på kort sikt klara sysselsättningen för byggnadsarbetarna
            har regeringen nyligen föreslagit en rad åtgärder. Genom att sätta
            i gång vissa byggen tidigare än planerat kommer en del av den
            lediga kapaciteten att kunna användas till investeringar i vägar,
            järnvägar, flygplatser och telenät. Riksdagen har dessutom att
            ta ställning till ytterligare tidigareläggning av statliga byggnadsinvesteringar
            av olika slag.
          </note>
          <note>
            Regeringen föreslår också en förstärkning av medlen till lokaliseringsbidrag
            med 200 milj.kr.
          </note>
          <note>
            under innevarande budgetår. Sänkningen av socialavgifterna kommer
            att vidgas till större delar av Norrlands inland och omfatta fler
            verksamheter än i dag.
          </note>
          <note>
            AMS föreslås också få ökade resurser för arbetsmarknadspolitiska
            åtgärder. Situationen på byggarbetsmarknaden kan utnyttjas för
            att tillgodose behovet av kompetensutveckling och vidareutbildning
            inom byggbranschen. När konjunkturuppgången kommer är det viktigt
            att ha en effektiv och rätt dimensionerad byggarbetarkår.
          </note>
          <note type="speaker">
            Anf. 2 MAGNUS PERSSON (s):
          </note>
          <note>
            Herr talman! Jag får tacka statsrådet för svaret på min framställda
            interpellation. Anledningen till min frågeställning var den ökade
            arbetslösheten inom byggsektorn. Tyvärr tvingas jag konstatera
            att situationen har förvärrats ytterligare efter det att interpellationen
            framställdes. Framtiden är mörk, för att inte säga förtvivlad
            för landets byggnadsarbetare.
          </note>
          <note>
            Det svar som arbetsmarknadsministern lämnar i dag är en upprepning
            av tidigare kända vidtagna åtgärder och ståndpunkter. I sak framkommer
            ingenting nytt under stjärnorna. Det är inte heller mycket som
            sägs om byggjobbarna. Varför är då läget så förtvivlat?
          </note>
          <note>
            Herr talman! Svaret är givet. Det är och förblir regeringens
            klumpiga handlande som till stor del har förorsakat den kaosliknande
            situationen på byggarbetsmarknaden. För det första finns det ingen
            ansvarig minister att prata med. För det andra lämnade regeringen
            ett besked den 5
          </note>
          <note>
            november att nuvarande låneregler skall gälla temporärt under
            1992 för att 1993 avlösas av någonting annat. När skall den dimman
            lätta? När skall besked ges? För det tredje skall investeringsbidraget
            till bostadsbyggandet minskas, i en första rond med en tredjedel,
            för att så småningom helt upphöra. För det fjärde skall man försämra
            reglerna för allmännyttan.
          </note>
          <note>
            Dessa fyra beska besked innebär att vi får en situation på byggarbetsmarknaden
            som är hopplös och oacceptabel för människorna. Lägg bort prestigen!
            Ändra på förutsättningarna för byggandet! Lägg fram förslag som
            berör framför allt det äldre bostadsbeståndet, typ ROT-
          </note>
          <note>
            programmet. Tidigarelägg en rad offentliga, statliga byggen,
            som finns i en redan känd projektreserv, eller projektportfölj,
            som man säger. Detta är mitt råd till arbetsmarknadsministern.
            I varje län finns det aktuella projekt.
          </note>
          <note>
            Enligt de senaste prognoserna kan byggarbetslösheten inom vissa
            geografiska områden bli mycket hög. Arbetslöshetssiffror som är
            förödande, som inte har upplevts inom byggsvängen på länge, förväntas.
            De prognoser som Byggnads i dag har lyder på ca 8,8 % eller
          </note>
          <note>
            10 655 arbetslösa. De är besvärande inför framtiden. Man tror
            att det kan bli värre än vad man har förväntat sig tidigare.
          </note>
          <note>
            Börje Hörnlund kunde göra ett bra jobb i regeringen, om han dessutom
            kunde sätta munkavle på ett och annat statsråd. Ena dagen går
            ett statsråd ut och säger att flyttskatten skall avskaffas. Sedan
            skall fastighetsskatten bort. Och så kommer ett tredje besked.
            Det ena beskedet efter det andra förvirrar situationen. Det finns
            inga beställare, inga byggare inom byggbranschen som tar allvarligt
            på dessa besked. De säger: Vi avvaktar närmare besked. Man måste
            ju ha besked. Jag förstår att Börje Hörnlund har det svårt i den
            regeringen. Men något måste hända. Det blir närmast kaos om detta
            får fortgå.
          </note>
          <note>
            Vi menar att det är oansvarigt och opsykologiskt att i en lågkonjunktur
            komma med en rad förändringsoch försämringsförslag, som man här
            har gjort. Vi är naturligtvis medvetna om att man inte kan bibehålla
            det höga bostadsbyggande som vi har haft under årens lopp. Men
            man kan inte hugga av så tvärt, som har skett här. Därför vill
            vi se att staten och regeringen nu tar sitt ansvar och tidigarelägger
            en del byggen. Risken är påtaglig att man slår ut en hel bransch,
            med den arbetskraft och den kunskap som har byggts upp under årens
            lopp. Efter kanske ett à två år, när man skall börja bygga igen,
            då finns inte den erfarenhet och de resurser som vi hade tidigare.
            Det kommer vi att få betala dyrt.
          </note>
          <note>
            Det är också viktigt att det sker en förbättring av reglerna
            när det gäller kompetensutveckling och vidareutbildning. Delar
            av tillverkningsindustrin har tidvis haft relativt förmånliga
            bidragsregler för att vissa tider klara lågkonjunkturer. Kommer
            arbetsmarknadsministern att kunna vidta åtgärder i det stycket,
            så att vi får bättre regler när det gäller vidareutbildning osv.
          </note>
          <note>
            Herr talman! Jag vill med det anförda säga att regeringen Bildt
            orsakar totalstopp. Rubriker av den innebörden har vi mött. Den
            rivstart som regeringen Bildt har gjort har lett till kaos inom
            byggsvängen. Något måste göras. Man måste föra en dialog, inte
            minst med byggarbetsmarknadens parter.
          </note>
          <note>
            Jag vill fråga Börje Hörnlund: Kan vi vänta oss ytterligare insatser
            i form av tidigareläggning av statliga byggen, offentliga byggnader,
            skolor etc.?
          </note>
          <note>
            Kan vi förvänta oss bättre bidragsregler när det gäller vidareutbildning
            osv.? I det här svaret framkommer inte mycket av vad regeringen
            egentligen har tänkt sig.
          </note>
          <note>
            De åtgärder som har vidtagits är välkomna, och det är bra att
            vi fick 2,5 miljarder den 5 november. Men jag nödgas konstatera,
            herr talman, att i Börje
          </note>
          <note>
            Hörnlunds hemlän Västerbotten, som är mitt födelselän, i Värmland
            och alla andra skogslän, där situationen är den allra sämsta,
            kan man inte acceptera de tongångar och den domedagsstämning som
            finns. Jag förväntar mig att Börje Hörnlund i regeringen tar krafttag
            och återkommer. Med stort intresse motser jag litet konkretisering
            av de frågor jag har ställt i den här interpellationsdebatten.
            Vi är långt ifrån nöjda från socialdemokratins sida, och ännu
            mindre från byggsvängens sida, när det gäller de åtgärder som
            hittills har vidtagits. De är icke tillräckliga.
          </note>
          <note>
            Anf. 3 STEN ANDERSSON i Malmö (m):
          </note>
          <note>
            Herr talman! Jag blev intresserad av att gå upp i den här debatten
            när jag hade läst Magnus Perssons interpellation. Både han och
            jag är aktiva medlemmar av Byggnadsarbetareförbundet. Jag jobbar
            själv någon dag i månaden på byggarbetsplatser runt om i Skåne.
            Men jag är, herr talman, inte helt säker på att Magnus Perssons
            intresse i första hand kretsar kring byggnadsarbetarna utan framför
            allt kring den gamla regeringen. Jag vill kort ge en bakgrund
            till att jag går upp i den här debatten.
          </note>
          <note>
            Under valrörelsen publicerades i olika facktidningar inom Byggnads
            runt om i landet en affisch, enligt vilken en eventuellt kommande
            regering skulle innebära död, pina och elände.
          </note>
          <note>
            ''Högerns svarta lista'' hette det på en A 4-affisch.
          </note>
          <note>
            Uppräkningen började 1902 och slutade 1976. Jag blev litet förvånad,
            för det var nu trots allt 1991.
          </note>
          <note>
            Där beskrev man allt vad moderaterna hade åstadkommit som framför
            allt skulle ha betydelse för byggnadsarbetarna i Sverige. Men
            man slutade alltså 1976. Man sade inte ett ord om löntagarfonder,
            inte ett ord om tvångssparande, inte ett ord om strejkförbud,
            inte ett ord om en synnerligen virrig kärnkraftsavveckling. Jag
            är inte helt säker på vad Magnus Persson egentligen vill.
          </note>
          <note>
            Vi har i dag den 14 november, och den nuvarande regeringen har
            suttit i högst en och en halv månad.
          </note>
          <note>
            Att ge den skulden för en hög byggarbetslöshet i november är
            väl i alla fall att ta i litet grand! Är det någon som bär skulden
            för den situation som nu råder, så är det väl Magnus Perssons
            kolleger i den förra regeringen.
          </note>
          <note>
            Jag tror, herr talman, med tanke på det svar som statsrådet Hörnlund
            i dag har avgivit, att får vi en förbättrad ekonomi, får vi en
            inflationspolitik som inte, såsom hittills, skiljer sig väsentligt
            från inflationspolitiken i våra viktigaste konkurrentländer, så
            har vi en möjlighet att på sikt få en fungerande byggarbetsmarknad
            även här i
          </note>
          <note>
            Sverige.
          </note>
          <note>
            Om nu Magnus Persson värnar om byggnadsarbetarna så mycket som
            han säger, så tycker jag att han bör ge regeringen en chans. Att
            reda ut allt som den gamla regeringen åstadkom --
          </note>
          <note>
            det tar tid och det blir besvärligt. Men har han tålamodet --
            jag har tålamodet -- så kommer det att på sikt bli en bättre situation,
            inte bara för byggnadsarbetarna utan för samtliga boende i
          </note>
          <note>
            Sverige.
          </note>
          <note>
            Här finns mycket att göra. Vi talar t.ex. i dag om fri konkurrens.
            Men det råder faktiskt inte fri konkurrens inom byggnadssektorn.
            Vad ser man när man kommer till ett stort bygge? De stora företagen
            har gått samman -- BPA, Skanska, PEAB
          </note>
          <note>
            och allt vad de heter. Var finns konkurrensen där?
          </note>
          <note>
            De gör upp om priserna i förväg. Det har drivit upp priserna
            så att folk inte har råd att bo.
          </note>
          <note>
            Om Magnus Persson är villig att ändra på lagstiftningen, så att
            man inte skall kunna låta bli att konkurrera, så är jag mycket
            nöjd. Då kan vi tillsammans slåss för det. Den konkurrenslagstiftning
            som finns i Sverige inom byggnadsbranschen saknas i de flesta
            andra länder.
          </note>
          <note>
            Jag hoppas att Magnus Persson och jag kan ses på samma sida av
            barrikaden i den här frågan.
          </note>
          <note>
            Till sist, herr talman, vill jag säga att situationen är inte
            så negativ som Magnus Persson utmålar den.
          </note>
          <note>
            Av hans anförande kan man tro att alla byggnadsarbetare i Sverige
            i morgon eller i övermorgon är utan arbete eller permitterade
            kortsiktigt. Det är ju inte fallet. Jag tycker att han borde ha
            den goda smaken att vänta litet, att ge regeringen en chans.
          </note>
          <note type="speaker">
            Anf. 4 MONA SAHLIN (s):
          </note>
          <note>
            Herr talman! Som väckarklocka hemma har jag en klockradio. Ofta
            vaknar jag mitt i en Morgonekosändning. En dag i förra veckan
            vaknade jag av
          </note>
          <note>
            Börje Hörnlunds vackra stämma. Han sade: ''Ja, jag kan inte bedöma
            det. Jag kan bara bedöma att jag som arbetsmarknadsminister hyser
            en allmän oro för byggsektorn. Sedan är det en mängd aktörer i
            regeringen och utanför regeringen som måste liksom mötas för att
            inte jag skall få för stora problem med det som uppstår.''
          </note>
          <note>
            Jag undrar vad Börje Hörnlund inte kan bedöma, tänkte jag. Och
            vad är det för aktörer i och utanför regeringen han talar om?
            Vad är det de skall mötas om?
          </note>
          <note>
            Något mer sade inte Börje Hörnlund. Däremot fick skatteministern
            några frågor om effekter på bostadsbyggandet när t.ex. investeringsbidraget
            nu sänks. Han fick bl.a. frågan om en tredjedel av bostadsbyggandet
            nu skulle stanna av. På det svarade den ministern följande: ''Jag
            kan inte vare sig bekräfta att det är en riktig bedömning eller
            säga att det är en felaktig bedömning. Men tillväxten kommer ju
            inte i första hand genom bostadsproduktionen.''
          </note>
          <note>
            Nu var jag klarvaken. Vad säger karln egentligen?
          </note>
          <note>
            Vet han inte effekterna av sina egna förslag?
          </note>
          <note>
            Innebär byggandet ingen tillväxt? Vad sysslar då alla byggnadsjobbare
            med?
          </note>
          <note>
            Men vad var det Börje Hörnlund inte kunde bedöma? Det kunde väl
            ändå inte vara sysselsättningseffekterna av dessa förslag?
          </note>
          <note>
            Raskt beställde jag en utskrift av Ekot. Så åkte jag in till
            riksdagen, för nu var det dags att fingranska regeringens ekonomisk-politiska
            proposition. Jag måste säga, Börje Hörnlund, att det gjorde jag
            med stigande förvåning men också med litet upprördhet. Det fanns
            inte några som helst analyser av vilka konsekvenser regeringens
            förslag inom byggområdet skulle få för sysselsättningen.
          </note>
          <note>
            Utskriften av Eko-sändningen bekräftade också att det var effekterna
            på sysselsättningen av sänkningen av investeringsbidraget som
            Börje
          </note>
          <note>
            Hörnlund inte kunde bedöma.
          </note>
          <note>
            Då tänkte jag, Börje Hörnlund, att nu är det slut på smekmånaden.
            Tar ni inte kampen mot arbetslösheten på större allvar? Jag tyckte
            att jag i ett slag fick bekräftat att det inte var en tillfällighet
            att rätten till arbete åt alla inte stod med vare sig i regeringsdeklarationen
            eller i den ekonomiska propositionen. En borgerlig regering, ledd
            av Carl
          </note>
          <note>
            Bildt, tar icke full sysselsättning på allvar. I den regeringen
            ingår Börje Hörnlund med ett särskilt ansvar just för sysselsättningsfrågorna.
          </note>
          <note>
            Att skatteministern struntar i effekterna på byggandet förvånade
            inte mig ett dugg. Men att arbetsmarknadsministern inte kan bedöma
            -- eller inte hade bedömt -- effekterna på byggarbetsmarknaden
            förvånar mig faktiskt, och jag tycker att det är synnerligen uppseendeväckande.
            Jag trodde att det hörde till grunderna, när man påstår sig föra
            en politik för tillväxt och för sysselsättning, att analysera
            om man verkligen gör just detta.
          </note>
          <note>
            Hade ni gjort en sådan analys, så skulle ni genast ha funnit
            att era förslag inom byggsektorn inte bara leder till lägre tillväxt
            utan också till att ytterligare tiotusentals människor inom byggsektorn
            blir arbetslösa. Och även om jag och Sten Andersson i
          </note>
          <note>
            Malmö har tålamod, så tror jag inte att de här människorna har
            tålamod. För deras skull hade ni väl åtminstone kunnat försöka
            göra en analys av detta, Börje Hörnlund.
          </note>
          <note>
            Om inte regeringen kunnat göra en sådan analys hade det varit
            enkelt att kontakta branschpartnerna, både facket och representanter
            för byggbranschen. De hade då kunnat tala om för regeringen hur
            många ytterligare arbeten som försvinner på byggarbetsmarknaden.
            Detta är riktiga jobb och inte sådana som de moderata regeringskollegerna
            till Börje Hörnlund tidigare mycket föraktfullt har kallat kosmetika
            eller AMS-
          </note>
          <note>
            jobb.
          </note>
          <note>
            Vi socialdemokrater tänkte använda arbetsmarknadspolitiken som
            ett medel att skapa riktiga jobb. Den borgerliga regeringen skall
            tydligen avskaffa riktiga jobb till förmån för AMS-
          </note>
          <note>
            jobb. Då får nog regeringen sätta fart och ge betydligt mer pengar
            till AMS än vad man där har fått nu.
          </note>
          <note>
            Men det värsta av allt, Börje Hörnlund, är något jag vill diskutera
            här i dag och som också Magnus
          </note>
          <note>
            Persson tog upp. Jag tror inte att det var en tillfällighet att
            ni struntade i att analysera och redovisa sysselsättningseffekterna
            när regeringen ändrade byggpolitiken. Det saknas nämligen helt
            en analys av vilka konsekvenser alla era andra förslag i propositionen
            om ekonomin och även i andra propositioner får för just sysselsättningen.
          </note>
          <note>
            Är arbetsmarknadsministern i dag beredd att utveckla, vilket
            han inte gör i svaret, vilka effekter som framför allt förslagen
            inom byggsektorn har på sysselsättningen och även vilka slutsatser
            arbetsmarknadsministern har dragit av detta?
          </note>
          <note>
            En slutsats som är lätt att dra och som snabbt går att effektuera
            är att åtminstone dra tillbaka de förslag som i dag finns när
            det gäller förändringen av bostadspolitiken. Då får vi större
            förutsättningar att få fart på byggsektorn och därmed också klara
            jobben i de områden som Magnus Persson har talat om. Min fråga
            är i dag: Vilka slutsatser om effekterna på sysselsättningen har
            regeringen dragit?
          </note>
          <note>
            Anf. 5 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Jag vill först vända mig till Magnus
          </note>
          <note>
            Persson. Om Magnus Persson har ett förflutet i byggbranschen
            och ett stort intresse för den är han kanske medveten om att vi
            i dag har en mängd tomma kontorslokaler. Det är då inte dags att
            bygga ytterligare lokaler som kommer att stå tomma.
          </note>
          <note>
            Magnus Persson är kanske också medveten om att industrin har
            ett lågt kapacitetsutnyttjande. Det innebär att det finns ett
            stort utbud på lediga industrilokaler. Det är självklart att man
            då i första hand flyttar in i dessa lokaler. Många står helt lediga
            på grund av konkurs och liknande. Vi har tyvärr också tomma lägenheter
            i många kommuner.
          </note>
          <note>
            Det gör att man i stora delar av Sverige även på detta område
            får tänka sig för en del.
          </note>
          <note>
            När det sedan gäller lånereglerna för byggmarknaden har regeringen
            gett samma villkor för privata byggare som för andra byggare.
          </note>
          <note>
            Magnus Persson frågar om det kan ske ytterligare tidigareläggningar.
            För min del bereder jag ständigt den typen av frågor för att ha
            en beredskap. Jag kommer att mycket noga följa den fortsatta utvecklingen.
          </note>
          <note>
            Sedan till Mona Sahlin. Problemet, Mona Sahlin, är att regeringen
            har ärvt ett budgetläge som för budgetåret 1992/93 tenderar att
            ge ett budgetunderskott på ca 90 miljarder kronor innan den nuvarande
            regeringen kommer med sina åtgärder. Detta är utomordentligt grannlaga.
            Om man inte griper sig an den frågan på rätt sätt riskerar man
            att förtroendet på kapitalmarknaden rubbas, och då kan räntan
            snabbt gå upp ett par procentenheter. Då gör vi verkligen svenskt
            näringsliv och byggandet, med effekter på hyror och annat, en
            verklig björntjänst.
          </note>
          <note>
            Det finns också det som är positivt med dagens situation. Det
            är att man nu i runda tal bygger till priser i 1989 års prisläge
            och att man har pressat tillbaka kostnadsutvecklingen. Man bör
            göra bedömningen utifrån alla dessa faktorer. Det är inte så lätt
            att göra en exakt bedömning. Att bara rycka ut viss bitar, som
            Mona Sahlin gör, tycker jag inte anstår ett tidigare statsråd.
            F.d. statsrådet har ett utomordentligt ansvar för det regeringsarbete
            som har försatt den nu tillträdda regeringen i ett mycket besvärligt
            läge.
          </note>
          <note>
            När det gäller klockradion, som Mona Sahlin talade om, tycker
            jag att Mona Sahlin borde vaknat litet tidigare, och det i två
            olika avseenden. Mona Sahlin hade en bit in i september ansvaret
            för dessa olika tidigareläggningspaket. Då hördes ingenting om
            behovet av ytterligare tidigareläggningar. Det är faktiskt den
            nuvarande regeringen som har tagit fram 4,2 miljarder kronor till
            ytterligare insatser, 1
          </note>
          <note>
            miljard till husbyggande och 1,5 miljarder till vägar, järnvägar
            och teletrafik. Det hade gått att vakna redan i september, och
            kanske även kl. 7 denna morgon, så kunde Mona Sahlin ha hört hela
            inlägget i radion.
          </note>
          <note>
            Jag vill avslutningsvis säga att jag tar frågan om de ordinarie
            arbetena på mycket stort allvar. Det gäller även de tillfälliga
            arbeten som måste till när ordinarie arbeten inte finns. Detsamma
            gäller regeringen i sin helhet.
          </note>
          <note type="speaker">
            Anf. 6 MAGNUS PERSSON (s):
          </note>
          <note>
            Herr talman! Jag är medveten om att det börjar uppstå ett läge
            på bostadsmarknaden där vi har tomma bostäder, tomma lokaler osv.
            Jag menar att det är opsykologiskt av regeringen att så drastiskt
            förändra situationen i den lågkonjunktur som det nu är fråga om.
            Börje Hörnlund kan gå till byggentreprenörerna för att få bekräftelse
            på detta.
          </note>
          <note>
            Plötsligt har man försämrat villkoren för allmännyttan. Man har
            ingen aning om hur lånefinansieringen kommer att se ut 1993, och
            man ligger still.
          </note>
          <note>
            Jag mötte nu på morgonen en landshövding från den södra delen
            av Sverige som inte tillhör vårt parti. Han var djupt förtvivlad
            därför att regeringen inte kan ge besked i denna fråga. Skall
            det bli någon kommission, Börje Hörnlund? De senaste dagarna har
            det cirkulerat rykten om att regeringen skall tillsätta en kommission
            som skall följa utvecklingen. Kommer vi få svar på den frågan
            i dag, eller kommer regeringen att bereda den ytterligare?
          </note>
          <note>
            Jag vill i likhet med min vän Mona Sahlin säga att det som saknas
            i den allmänna debatten är bedömningar och analyser. Nu är det
            dags att smekmånaden tar slut.
          </note>
          <note>
            Sten Andersson i Malmö sade att han hade bra kontakt med Byggnads.
            Jag har utomordentligt goda kontakter med byggjobbarna hemma i
          </note>
          <note>
            Värmland. Det är bland dem som tålamodet börjar tryta. I dag
            är 10 000 byggjobbare arbetslösa. I
          </note>
          <note>
            februari månad kommer kanske vissa distrikt och valkretsar ha
            en arbetslöshet som tidvis kommer att överstiga 25--30 %. Det
            kanske inte rör Sten
          </note>
          <note>
            Andersson i Malmö, men det rör mitt hemlän, det län som Börje
            Hörnlund kommer från. Det är byggjobbarna i skogslänen som börjar
            tappa tålamodet. Där måste regeringen ta en direktkontakt med
            branschens företrädare. Det är det som saknas.
          </note>
          <note>
            Till Sten Andersson i Malmö och andra vill jag säga att vi naturligtvis
            kommer att följa den här frågan med stor uppmärksamhet. Vi är
            inte alls nöjda med det svar som har getts i dag. Om det nu skall
            munkavel e.d. på de andra ministrarna, vet jag inte men spring
            inte titt och tätt ut och ge olika besked, för då blir det kaos.
            Då blir det kaos på byggmarknaden av den rivstart som regeringen
          </note>
          <note>
            Bildt har gjort. Det blir också kaos när det gäller sysselsättningen
            i byggsvängen. Det tycker beställare, byggare och byggjobbare.
            En bättre tingens ordning i framtiden, Börje Hörnlund!
          </note>
          <note type="speaker">
            Anf. 7 MONA SAHLIN (s):
          </note>
          <note>
            Herr talman! Jag vänder mig till det nuvarande statsrådet. Jag
            kan bekräfta att både det nuvarande och det dåvarande statsrådet
            är synnerligen överens och förhoppningsvis kommer att vara det
            också i fortsättningen, om att det behövs tidigareläggningar av
            vägprojekt och av byggen, men det hade behövts alldeles oavsett
            det som regeringen nu bidrar med. Det var detta jag ville föra
            debatten om i dag, men Börje Hörnlund har hittills inte nämnt
            det.
          </note>
          <note>
            När det gäller det här ärvda underskottet, som man nu kallar
            det, vill jag bara betona att politik är att välja väg, Börje
            Hörnlund. Man kan faktiskt välja att avstå från en del av de skattelättnader,
            som vi som har vårt på det torra nu får bistånd med ifrån den
            borgerliga regeringen, om man prioriterar andra områden i politiken.
            Jag vill betona att den förda byggpolitiken kommer ovanpå den
            byggarbetslöshet som redan i dag finns. Både
          </note>
          <note>
            Byggnadsarbetareförbundet och byggbranschens folk är överens
            om att effekterna som regeringens föreslagna politik kommer att
            bidra till att ytterligare tiotusentals byggnadsarbetare kommer
            att bli arbetslösa.
          </note>
          <note>
            Det är detta det handlar om, Börje Hörnlund, inte ett ifrågasättande
            av infrastruktursatsningarna. De är någonting som jag vaknade
            till med under många dagar och fortfarande gör. Jag vet att de
            behövs.
          </note>
          <note>
            Men dessa satsningar är som en droppe i havet jämfört med de
            ytterligare arbetslösa som nu blir följden av den bostadspolitik
            som Börje Hörnlunds regering har föreslagit. Det var effekten
            av detta som jag efterlyste, inte bara en analys, utan också förslag
            till hur man skall bemöta detta.
          </note>
          <note>
            Byggbranschen själv säger att nu blir det totalstopp på byggsidan.
            Detta är inte någonting som bidrar till tillväxten, som alla talar
            sig så varma för, tvärtom blir det ett hinder för att öka tillväxten.
          </note>
          <note>
            Jag vill bara fråga om Börje Hörnlund kan bekräfta eller dementera
            att de föreslagna försämringarna av bostadspolitiken kommer att
            bidra till att ytterligare byggnadsarbetare förlorar jobbet ovanpå
            den rekordhöga arbetslöshet som vi redan i dag kan se.
          </note>
          <note>
            Jag noterar med tillfredsställelse att centern börjar diskutera
            en kommission. Man har nu insett att det behövs en ''haverikommission''
            för att försöka reda upp det haveri och det totalstopp i bostadspolitiken
            som nu håller på att ske. Kan Börje Hörnlund bekräfta eller dementera
            att detta försämrar arbetsmarknadsläget vid ett tillfälle då vi
            behöver mer byggande och satsningar för att öka tillväxten?
          </note>
          <note>
            Anf. 8 STEN ANDERSSON i Malmö (m):
          </note>
          <note>
            Herr talman! Haverikommissionen är redan tillsatt, Mona Sahlin.
            Det är den nya regeringen som skall reda upp och försöka ordna
            upp allt det som den gamla fördärvat.
          </note>
          <note>
            Efter valet 1982, där socialdemokraterna återtog majoriteten,
            fick vi ofta höra hur dåvarande statsråd sade att de under tiden
            i opposition i många frågor hade tagit ut svängarna mycket kraftigt
            bara för att opponera och för att skapa elände. När man lyssnar
            på Mona Sahlin verkar det som om hon är en direkt kopia av den
            tidens socialdemokratiska statsråd.
          </note>
          <note>
            Jag har varit på många möten i byggbranschen, även på den tiden
            när socialdemokraterna satt i regeringsställning, Magnus Persson.
            Då kritiserade man mycket och ofta ryckigheten i den förda regeringspolitiken.
            Att i dag, drygt en månad efter det att regeringen har tillträtt,
            begära att det skall bli helt klara besked i alla frågor tycker
            jag är en rätt orimlig begäran. Vänta ett halvår eller kanske
            ett år!
          </note>
          <note>
            Sedan säger Magnus Persson att tålamodet tryter, framför allt
            i hans hemlän och bland byggnadsarbetare i synnerhet. Det tålamodet
            tröt den 15 september. Jag kan garantera Magnus
          </note>
          <note>
            Persson att många byggnadsarbetare avstod från att rösta på det
            parti som Magnus Persson representerar. Det borde vara ett betyg
            nog.
          </note>
          <note>
            Magnus Persson kan stå här i talarstolen och säga att man säger
            si och att man säger så ute på arbetsplatserna. I en del frågor
            är det förvisso rätt, men i många frågor är det fel. Det är ofta
            argument som är tillverkade på ombudsmannaexpeditioner och som
            i många fall är helt fjärran från verkligheten.
          </note>
          <note>
            Om Magnus Persson har tid, kan jag inbjuda honom att komma ner
            till Skåne i morgon bitti när jag skall bygga ställningar på 16
            våningars höjd. Då kan vi prata med mina kolleger om vad de tycker
            om framför allt den gamla socialdemokratiska politiken. Jag är
            inte säker på att Magnus Persson blir helt entusiastisk.
          </note>
          <note>
            Som ledamot av Sveriges riksdag tycker jag att jag har, skall
            ha och vi alla skall ha ett ansvar för hela landet. Att nu peka
            ut bransch efter bransch som har problem på grund av den tidigare
            förda politiken tycker jag är egoistiskt och nehativt. Nu måste
            vi tänka på hela landet. Om vi ger regeringen en chans tror jag
            att förhoppningarna och förväntningarna blir infriade.
          </note>
          <note>
            Anf. 9 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Mona Sahlin avskärmar sig tydligen helt och hållet
            från allt helhetstänkande.
          </note>
          <note>
            Jag vill börja med de långsiktiga åtgärder som regeringen har
            vidtagit, eftersom Mona Sahlin när hon berörde vissa skattesänkningsförslag
            inte kunde mena andra än vissa förslag på kapitalområdet. Detta
            är ingenting annat än en följd av ett beslut som har tagits i
            bred enighet om en avreglerad valutamarknad och effekterna av
            en ecuanslutning som gör att vi inte kan ligga på helt egna nivåer.
            Det här är ett av de stora felen i 1980-
          </note>
          <note>
            talspolitiken. Jag vet inte om Mona Sahlin är medveten om att
            hela 80-talet bestod i att en strid ström av svenskt kapital rann
            ut ur landet. Det rörde sig om mycket stora belopp. Det var bara
            en liten rännil utländskt kapital som kom in till
          </note>
          <note>
            Sverige.
          </note>
          <note>
            Låt mig ta fjolåret som exempel. Då gick 100
          </note>
          <note>
            miljarder kronor ut från Sverige, medan det kom in
          </note>
          <note>
            10 miljarder till Sverige. Om vi inte hade haft den situationen
            skulle vi ha haft en långt bättre ekonomi i dag med en bättre
            sysselsättning och ett vitalare näringsliv. Det är faktiskt regeringens
            plikt att rätta till detta innan vi får en situation där vi exporterar
            jobb från Sverige. Det skulle innebära att svenska ungdomar måste
            gå ut ur landet för att få jobb. Då är det bättre att svenskt
            kapital stannar och investerar i Sverige och att utländskt kapital
            finner det intressant att investera hos oss.
          </note>
          <note>
            Det är väldigt lätt att peka på de här sakerna i dag, för det
            går inte att komma ifrån att lättnader i kapitalbeskattningen
            är till fördel för dem som har samlat på sig litet grand. Men
            å andra sidan är det till fördel för hela folkhushållet, om pengarna
            stannar och jobbar i Sverige, utvecklar svenskt näringsliv.
          </note>
          <note>
            Sedan till Magnus Persson. Jag har faktiskt haft hela tre träffar
            med byggarbetsgivare hitintills och har fått deras analys gång
            på gång. Jag har också träffat representanter för byggnadsarbetarfacket,
            vid tvenne tillfällen, för att höra på vad de säger, och vi har
            utbytt tankar, som det heter. Jag kan i dag inte svara på om de
            här kontakterna framöver skall ske i en bredare form, utan det
            beskedet får avvaktas.
          </note>
          <note>
            Allra sist vill jag säga att Magnus Persson var väldigt politisk,
            för han talade avslutningsvis inte om län och sådant utan om valkretsar.
            Men det är väl inte det som intresserar oss mest i dag.
          </note>
          <note type="speaker">
            Anf. 10 MONA SAHLIN (s):
          </note>
          <note>
            Herr talman! Låt mig först säga till Sten Andersson i Malmö,
            eftersom han nämnde mitt namn, att om det är att vara en nejsägare
            att säga nej till orättvisa förslag, till förslag som förstärker
            inkomstskillnader i vårt samhälle, förslag som bidrar till ökad
            arbetslöshet, då är jag stolt över att
          </note>
          <note>
            Sten Andersson kallar mig för nejsägare, och då kommer jag att
            fortsätta att vara det. Men jag kommer samtidigt att vara en ''för''-sägare,
            säga vad en socialdemokratisk politik på området är.
          </note>
          <note>
            Börje Hörnlund säger att jag avskärmar mig från helheten. Det
            jag har försökt göra i debatten här i dag är att efterlysa en
            helhet. Jag noterar att Börje
          </note>
          <note>
            Hörnlund ännu inte med ett ord har berört regeringens byggnadspolitik
            och vilka effekter den får på byggarbetslösheten -- en icke-politik
            på området, borde man egentligen kalla den. Kan det bero på att
            Börje Hörnlund helt enkelt inte har ord för denna politik? Är
            det skälet till att han tassar runt frågan, talar om kapitalströmmar
            och andra områden som förvisso är mycket intressanta?
          </note>
          <note>
            Varför kan inte Börje Hörnlund med ett ord bedöma och analysera
            sina egna värderingar av det jag vill kalla den borgerliga hemmagjorda
            arbetslösheten på byggområdet? Ytterligare tiotusentals byggnadsarbetare
            kommer att förlora jobbet som en direkt följd av de förslag som
            den borgerliga regeringen, som Börje Hörnlund ingår i, har förelagt
            riksdagen. Vad vi här försöker diskutera är vilka effekter de
            förslagen får på byggarbetslösheten. Varför har man lagt fram
            dem för riksdagen? Vilket ansvar är man beredd att ta?
          </note>
          <note>
            Jag noterar avsaknaden av besked i dag som att
          </note>
          <note>
            Börje Hörnlund helt enkelt inte vill och heller inte kan försvara
            den politiken, för det finns inte något sådant försvar.
          </note>
          <note>
            Jag får tolka centerpartiets signaler om en haverikommission
            för byggnadspolitiken som att den diskussionen i alla fall finns,
            och den får vi socialdemokrater försöka ge uttryck för här i kammaren
            genom att inte bara säga nej till regeringsförslagen utan genom
            att ha en egen politik för tillväxt och sysselsättning, där också
            byggandet ingår som en oerhört viktig del.
          </note>
          <note>
            Så jag nödgas tyvärr notera att jag inte får något besked. Men
            jag har full förståelse för varför Börje
          </note>
          <note>
            Hörnlund icke vill eller kan -- eller bådadera -- ge sig in på
            att diskutera vilka byggnadsarbetare som nu ytterligare blir arbetslösa
            på grund av de förslag som han har medverkat till att lägga fram
            för riksdagen.
          </note>
          <note type="speaker">
            Anf. 11 MAGNUS PERSSON (s):
          </note>
          <note>
            Herr talman! Först till Börje Hörnlund: Fortsätt gärna att utbyta
            tankar med både
          </note>
          <note>
            Byggnadsarbetareförbundet och byggentreprenörer och beställare,
            men vi förväntar oss att arbetsmarknadsministern och regeringen
            återkommer med konkreta förslag hit till kammaren.
          </note>
          <note>
            Tillsätt gärna en kommission, men något måste göras. Mona Sahlin
            och jag tycker att svaret inte andas särskilt mycket konkret,
            och det var det jag ville ha. Om det är valkretsar man fyller
            med jobb eller om det är län, må vara av underordnad betydelse.
          </note>
          <note>
            Sten Andersson i Malmö står här och yrar. Han vet inte vad han
            talar om. För det första finns det ingen kortsiktig permittering
            inom byggbranschen -- det finns bara uppsägning. För det andra
            finns det heller ingen lagstiftning som direkt hämmar konkurrensen,
            utan här framför ju Sten Andersson en allvarlig anklagelse mot
            hela byggbranschen.
          </note>
          <note>
            Förekommer det konkurrensbegränsning, vilket
          </note>
          <note>
            Sten Andersson antyder, då tycker jag att han skall börja rota
            i sitt eget parti och inte minst i byggsvängen.
          </note>
          <note>
            Jag tror, herr talman, att den kontakt jag har med byggnadsarbetarna
            hemma i Värmland och de andra skogslänen och med
          </note>
          <note>
            Byggnadsarbetareförbundets ledning är mycket bra, och den skall
            vi fördjupa. Jag gör ofta arbetsplatsbesök bland byggjobbarna,
            så jag vet var de står.
          </note>
          <note>
            Jag vet också att byggnadsarbetarna inte alla gånger har varit
            nöjda med den ryckighet som har varit i den tidigare regeringens
            handläggning av politiken. Jag har själv varit byggplanerare,
            från
          </note>
          <note>
            1965 och sex år framåt, innan jag kom in i parlamentet, så jag
            vet att den dragspelsfilosofi som finns i branschen är svår att
            bemästra. Men en situation som den som råder i dag, herr talman,
            har vi aldrig varit med om tidigare, och det är det som är det
            allvarliga. Det tycker jag att både Sten
          </note>
          <note>
            Andersson och Börje Hörnlund skall ta med sig hem.
          </note>
          <note>
            Dessutom kanske det är bra för arbetsmarknadsministern att han
            en plåsterask i fickan, när en del statsråd vill uttala sig, för
            det blir bara sämre då andra gör det.
          </note>
          <note>
            Anf. 12 STEN ANDERSSON i Malmö (m):
          </note>
          <note>
            Herr talman! Mona Sahlin kritiserar den nya regeringen för att
            lägga fram orättvisa förslag. Det är klart att allting är relativt,
            men det var nog rätt många utanför det här huset som påstod eller
            som inbillade sig och trodde att den gamla regeringen presenterade
            en hel del sådana förslag. Beviset på det är det resultat vi fick
            den 15 september.
          </note>
          <note>
            En hemmagjord arbetslöshetssituation talar Mona
          </note>
          <note>
            Sahlin om. Varför och under vilken regering ökade arbetslösheten
            enormt under 1991? Att i dag begära från riksdagens talarstol
            att andra med det snaraste skall åtgärda det man själv inte klarade
            av, tycker jag är ganska magstarkt.
          </note>
          <note>
            Magnus Persson. Jag tycker inte om att se på en stor byggarbetsplats
            att de tre stora byggföretagen i en kommun tillsammans står som
            entreprenörer. Jag inbillar mig att detta är hämmande för konkurrensen
            och att det driver upp priserna. Jag tycker att vi två gemensamt
            borde försöka verka för att den situationen icke skall få lov
            att förekomma i fortsättningen.
          </note>
          <note>
            Magnus Persson skryter om arbetsplatsbesök. Jag har varit med
            på många sådana och lyssnat. Det har kommit ner någon lokal potentat
            från
          </note>
          <note>
            Byggnadsarbetareförbundet eller någon lokal spolitiker. Framför
            allt i den senaste valrörelsen --
          </note>
          <note>
            det kan jag nog säga generellt, även om det finns undantag --
            var intresset inte överdrivet stort. Man åt sin macka och drack
            sitt kaffe och lyssnade på talaren med ett öra, samtidigt som
            man med det andra hörde på vad kompisen hade att säga. Så det
            här med kontakter kan vi nog diskutera.
          </note>
          <note>
            Till sist, herr talman, tycker jag att man skall se positivt
            på det som görs och ge den nya regeringen en chans. Det är orimligt
            att begära att den på så här kort tid skall kunna lösa alla de
            problem som den gamla regeringen har åstadkommit.
          </note>
          <note>
            Anf. 13 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Jag vill avsluta debatten med att säga att det budgetunderskott
            som regeringen har ärvt måste pressas ned. Dessutom måste de egna
            långsiktiga åtgärderna finansieras, det som har att göra med att
            få kapitalet att stanna kvar i landet, att få utländskt kapital
            att investera i Sverige, nya arbetstillfällen och utveckling.
            Detta leder till många smärtsamma besparingar. Men det är den
            enda väg vi har att gå. Går vi inte den vägen, utan förtroendet
            för vårt land minskar internationellt, kan vi riktigt ställa till
            det för byggnadsarbetare och andra i samhället. Vi bör få en trend
            som går mot sjunkande räntor, dvs. inte kraftigt höjda räntor.
          </note>
          <note>
            Det har mycket med arbetstillfällen och investeringar att göra.
          </note>
          <note>
            Jag vill trots allt understryka det som är positivt i den här
            bilden. Nu talar man bara om att den och den åtgärden leder till
            att kvadratmeterpriset höjs si och så. Men man talar inte om att
            när ett bygge bjuds ut är priset bra mycket lägre än vad det var
            för ett år sedan. Sådant måste också tas med i debatten när bedömningarna
            skall göras.
          </note>
          <note>
            Jag vill understryka vad jag har sagt tidigare. Det finns mycket
            att göra i vårt land när det gäller att investera i vägar och
            bättre järnvägar. Däremot kommer det att bli en period när nya
            kontor inte kommer att byggas och inte heller så mycket på industrisidan.
            Efterfrågan på lägenheter kommer på många områden att bli väsentligt
            svagare än tidigare.
          </note>
          <note>
            Detta leder till att byggandet måste anpassas till en nivå men
            inte lägre än att det finns tillräckligt när bättre tider kommer
            -- när det vänder i världen och när vissa av våra inhemska problem
            är tillrättalagda.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellationerna 1991/92:25 och 29
          </note>
          <note>
            om arbetsmarknaden i Gävleborgs och
          </note>
          <note>
            Västmanlands län
          </note>
          <note>
            Anf. 14 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Axel Andersson har frågat mig, om regeringen kommer
            att ställa upp med de medel och andra insatser som omedelbart
            behövs för att den negativa utvecklingen på arbetsmarknaden i
          </note>
          <note>
            Gävleborgs län skall kunna brytas.
          </note>
          <note>
            Göran Magnusson har frågat mig, om jag som arbetsmarknadsminister
            är villig att medverka till att de projekt som föreslagits av
            landshövdingen i
          </note>
          <note>
            Västmanlands län i en skrivelse till regeringen kan genomföras
            snarast för att tillvarata länets utvecklingsmöjligheter.
          </note>
          <note>
            Jag besvarar båda interpellationerna i ett sammanhang.
          </note>
          <note>
            Den svenska ekonomin befinner sig sedan en längre tid i ett allvarligt
            läge. Den situation som uppstått beror såväl på den internationella
            lågkonjunkturen som på problem på vår hemmamarknad.
          </note>
          <note>
            Svag eller obefintlig tillväxt har resulterat i en snabbt stigande
            arbetslöshet.
          </note>
          <note>
            I den proposition om den ekonomiska politikens inriktning som
            regeringen förelade riksdagen i förra veckan redogjorde regeringen
            för det ekonomiska läget och redovisade förslag till insatser
            inom olika områden.
          </note>
          <note>
            För att på lång sikt kunna skapa varaktiga arbeten är det nödvändigt
            att ekonomin har en god tillväxt.
          </note>
          <note>
            Regeringen kommer därför att långsiktigt värna om sysselsättningen
            genom olika åtgärder som har till syfte att stärka den konkurrensutsatta
            sektorn.
          </note>
          <note>
            Den nu mycket höga arbetslöshetsnivån måste emellertid även bekämpas
            med åtgärder som ger ett snabbt resultat. Regeringen har därför
            föreslagit en rad sådana åtgärder.
          </note>
          <note>
            Bland de föreslagna åtgärderna ingår följande:
          </note>
          <note>
            Arbetsmarknadsstyrelsen tilldelas utöver tidigare anslag 1,2
            miljarder kronor för arbetsmarknadspolitiska insatser.
          </note>
          <note>
            En stor satsning görs på de handikappade genom att 275 milj.kr.
            anvisas under innevarande budgetår till lönebidrag till arbetshandikappade.
          </note>
          <note>
            Drygt 1 miljard kronor anslås till i huvudsak statliga byggen.
          </note>
          <note>
            1,5 miljarder anslås till tidigareläggning av huvudsakligen investeringar
            i vägar och järnvägar.
          </note>
          <note>
            2 000 nya platser skapas inom högskolan.
          </note>
          <note>
            5 000 nya platser skapas inom den kommunala vuxenutbildningen.
          </note>
          <note>
            Medlen som skall användas för investeringar i vägar och järnvägar
            kommer att fördelas av kommunikationsdepartementet och berörda
            myndigheter.
          </note>
          <note>
            När det gäller högskoleplatser föreslås att högskolan i Eskilstuna/Västerås
            och högskolan i
          </note>
          <note>
            Gävle/Sandviken skall få vardera ytterligare 60
          </note>
          <note>
            platser.
          </note>
          <note>
            I fråga om de arbetsmarknadspolitiska resurserna har regeringen
            den uppfattningen att besluten om resurserna skall fattas så nära
            den lokala arbetsmarknaden som möjligt för att utnyttjas på bästa
            sätt. Uppgiften att fördela de arbetsmarknadspolitiska resurserna
            på länen sköts av arbetsmarknadsstyrelsen.
          </note>
          <note>
            Länsarbetsnämnderna fördelar i sin tur resurserna mellan de lokala
            arbetsförmedlingarna.
          </note>
          <note>
            De arbetsmarknadspolitiska medlen fördelas i huvudsak efter de
            lokala och regionala arbetsmarknadernas problembild.
          </note>
          <note>
            Denna fördelningsmodell innebär att
          </note>
          <note>
            Västmanlands län erhåller drygt 3 %, eller cirka en halv miljard
            kronor, av de samlade konjunkturberoende medlen som används för
            åtgärder såsom utbildning och beredskapsarbete m.m. Västmanlands
            läns andel av rikets yrkesverksamma befolkning är ca 3 %.
          </note>
          <note>
            Gävleborgs län erhåller drygt 5 %, eller ca 900 milj.
          </note>
          <note>
            kr. av de samlade konjunkturberoende medlen.
          </note>
          <note>
            Gävleborgs läns andel av rikets yrkesverksamma befolkning är
            ca 3 %.
          </note>
          <note>
            Jag förutsätter att arbetsmarknadsstyrelsen på vanligt sätt kommer
            att pröva behoven inom
          </note>
          <note>
            Västmanlands län och Gävleborgs län vid fördelningen av de ytterligare
            medel som riksdagen kan komma att anvisa efter regeringens förslag.
          </note>
          <note type="speaker">
            Anf. 15 AXEL ANDERSSON (s):
          </note>
          <note>
            Herr talman! Samtidigt som jag tackar arbetsmarknadsministern
            för svaret på min interpellation, vill jag gratulera Börje Hörnlund
            till det nya arbetet i den nya regeringen.
          </note>
          <note>
            Med tanke på den kunskap om skogslänens problem som jag vet att
            arbetsmarknadsministern besitter var det med vissa förhoppningar
            om besked i sakfrågorna som jag väckte interpellationen om hur
            det står till på arbetsmarknaden i Gävleborgs län.
          </note>
          <note>
            Men svaret är generellt och ger inga svar på de frågor jag ställde.
            Gävleborgs län blöder och behöver kraftfulla statliga insatser
            nu.
          </note>
          <note>
            Arbetslösheten ökar kraftigt varje månad och har nu passerat
            4 %. Visst är problemen stora också i övriga delar av landet.
            Men Gävleborg är tillsammans med Norrbotten landets mest utsatta
            region när det gäller arbetslösheten. Vi har dessutom landets
            högsta ungdomsarbetslöshet i dag.
          </note>
          <note>
            Krisen i vårt län är inte bara ett resultat av lågkonjunkturen.
            Den har också uppkommit ur strukturella problem med långsiktiga
            verkningar.
          </note>
          <note>
            Ett stort antal företag runt om i länet har lagts ned eller kommer
            att läggas ned eller också kraftigt reducera sin personal. Särskilt
            utsatt är byggnadsbranschen, som nyss debatterades i kammaren,
            där sifforna för Gävleborgs län nu är
          </note>
          <note>
            14 % arbetslösa i dag och beräknas under vintern stiga till närmare
            25 %.
          </note>
          <note>
            Herr talman! Under det senaste året har drygt 4 400
          </note>
          <note>
            länsinnevånare förlorat sina jobb, och kommande vinter beräknas
            ytterligare mellan 1 500 och 2 000
          </note>
          <note>
            personer tillkomma. En arbetslöshet på närmare
          </note>
          <note>
            7 % i vårt län kommande vinter är tyvärr en realitet, om inte
            kraftfulla åtgärder sätts in.
          </note>
          <note>
            Herr talman! Riksdagen har vid upprepade tillfällen slagit fast
            allas rätt till arbete. Här är samhällets, dvs. statens, ansvar
            stort. Betydande och snabba insatser måste till på en rad viktiga
            områden. Statliga beslut och medel erfordras därtill.
          </note>
          <note>
            I regeringsdeklarationen slås också fast att hela
          </note>
          <note>
            Sverige skall leva. Detta är en förpliktelse, Börje
          </note>
          <note>
            Hörnlund -- regeringen måste agera.
          </note>
          <note>
            Från vårt län har vi till arbetsmarknadsministern skickat en
            förteckning över väl motiverade, genomtänkta angelägna projekt
            som, om de snabbt kom i gång, verksamt skulle bidra till att vända
            den negativa utvecklingen i Gävleborgs län.
          </note>
          <note>
            Jag skall här koncentrera mig till de viktigaste förslagen.
          </note>
          <note>
            Vi begär kraftfulla investeringar i vägar och järnvägar. Väginvesteringar
            för minst 600 milj.kr.
          </note>
          <note>
            kan tidigareläggas i Gävleborgs län. Särskild prioritet ger vi
            dock en ombyggnad av E 4 mellan
          </note>
          <note>
            Söderhamn och Hudiksvall. Det är nämligen inte enbart en länsangelägenhet,
            utan en riksangelägenhet att E 4-ns sämsta delar genom landet
            åtgärdas. Vi tycker det är läge för detta nu.
          </note>
          <note>
            Detta kan också mycket lämpligt samordnas med de nödvändiga förbättringar
            som krävs på ostkustbanan för att snabbtågstrafiken Stockholm--
          </note>
          <note>
            Sundsvall snart skall komma till stånd.
          </note>
          <note>
            Vad fick vi då i Börje Hörnlunds och regeringens paket häromveckan
            när det gäller vägarna? Jo, 14
          </note>
          <note>
            milj.kr. till riksväg 83.
          </note>
          <note>
            Detta är, herr talman, visserligen ett viktigt bidrag, men sett
            i relation till behoven är det alldeles för blygsamt.
          </note>
          <note>
            När det gäller järnvägsinvesteringar får vi för en summa av drygt
            2 miljarder kronor ett bra järnvägsnät i Gävleborg. Vi kräver
            naturligtvis inte detta på en gång. Det är viktigt att ostkustbanan
            kommer till stånd, som jag sade, men också allvarliga brister
            på stambanan bör åtgärdas tidigare.
          </note>
          <note>
            Om detta sägs ingenting i regeringens paket.
          </note>
          <note>
            Vi kan också konstatera att om man satsade på telekommunikationsinvesteringar,
            så kunde man med fog lägga 20 milj.kr. tidigare i Hälsingland.
          </note>
          <note>
            Det omfattar nätmoderniseringar och ombyggnader av lokaler.
          </note>
          <note>
            I övrigt tar vi i vårt brev till arbetsmarknadsministern upp
            behovet av nybyggnad och förstärkning av högskolan Gävle--
          </note>
          <note>
            Sandviken. Vi tycker att det nya folkhälsoinstitutet bör lokaliseras
            till Gävleborgs län. Det finns logiska skäl för det.
          </note>
          <note>
            Vi tycker naturligtvis också att AMS snart behöver få mer pengar
            av regeringen.
          </note>
          <note>
            Herr talman! Jag vill gärna tro att arbetsmarknadsministern delar
            min uppfattning att arbetslöshet är det goda samhällets värsta
            fiende.
          </note>
          <note>
            Den nya regeringen har också sagt sig vilja bekämpa den med största
            kraft.
          </note>
          <note>
            Men när man ser innehållet i regeringens sysselsättningspaket
            med Gävleborgsögon måste man konstatera att det är långt mellan
            ord och handling.
          </note>
          <note>
            14 milj.kr. till riksväg 83, och 60 nya platser till högskolan.
            Det är vad vi har kunnat utläsa.
          </note>
          <note>
            Vad blev det av då av den stolta devisen ''Hela
          </note>
          <note>
            Sverige skall leva''? Hittills inte särskilt mycket.
          </note>
          <note>
            I arbetsmarknadskrafternas Sverige finns det inte plats för kraftfulla
            och snabba infrastruktursatsningar i skogslänen. Så måste vi tyvärr
            se det. Trots att det i många fall för den nya regeringen bara
            är att trycka på knappen. Det är synd, för det är nu sådana insatser
            skall göras, så att vi som bor bl.a. i Gävleborgs län skall stå
            bra rustade när konjunkturen vänder.
          </note>
          <note type="speaker">
            Anf. 16 GÖRAN MAGNUSSON (s):
          </note>
          <note>
            Herr talman! Jag tackar arbetsmarknadsministern för svaret.
          </note>
          <note>
            Börje Hörnlund har ju fört många arbetsmarknadspolitiska debatter
            här i kammaren och redovisat hårda omdömen om regeringens politik,
            inte minst när det gäller regionalpolitiken.
          </note>
          <note>
            Det skulle ha varit av stort intresse att få veta på vilket sätt
            Börje Hörnlund i rollen av oppositionspolitiker skulle ha värderat
            det svar han nu lämnat på min interpellation. Knappast skulle
            han som länsföreträdare känt tillförsikt inför regeringens förslag.
            Det gör i varje fall inte jag! Jag har i interpellationen försökt
            att beskriva den besvärliga arbetsmarknadssituationen i länet,
            inte minst mot bakgrunden av att vi har hög andel sysselsättning
            inom industrin, som det just nu slår väldigt hårt på i länet.
          </note>
          <note>
            På en punkt är svaret bra. Det skiljer sig i fråga om förklaringen
            till det besvärliga arbetsmarknadsläget från andra regeringsuttalanden,
            där man enbart skyller på den förra, socialdemokratiska, regeringen.
            Börje
          </note>
          <note>
            Hörnlund har uppenbarligen en mer nyanserad syn på den frågan.
          </note>
          <note>
            I sitt svar hänvisar Börje Hörnlund i huvudsak till de förslag
            regeringen framlagt om den ekonomiska politiken. Där återfinns
            sådana förslag som minskade skatter för småföretag, sänkt förmögenhetsskatt,
            slopad omsättningsskatt på aktiehandel, slopade löntagarfonder,
            privatiserade företag, grundlagsskydd för privat ägande.
          </note>
          <note>
            I förslagsbatteriet ingår också slopad avdragsrätt för fackavgifter,
            karensdagar i sjukförsäkringen, ökade avgifter till arbetslöshetskassan,
            och utebliven barnbidragshöjning från den 1 januari
          </note>
          <note>
            1992. Vidare blir det högre hyror i nyproduktionen -- om det
            nu blir så mycket nyproduktion av bostäder.
          </note>
          <note>
            Herr talman! När jag möter arbetslösa eller varslade västmanlänningar
            -- och de är ganska många redan och ser ut att bli fler -- menar
            regeringen att jag med hänvisning till det som jag har räknat
            upp här tidigare skall kunna ge dem framtidstro. Jag måste tillstå
            att det inte är så lätt.
          </note>
          <note>
            Den som är arbetslös tycker nog att det hela mest liknar indiska
            reptrick.
          </note>
          <note>
            Jag kan dock komplettera bilden med de insatser som länsarbetsnämnden
            i länet hittills har kunnat göra. Den har med viss framgång pressat
            ner den öppna arbetslösheten genom att använda de resurser den
            tidigare regeringen och den nuvarande regeringen tillfört länet
            genom arbetsmarknadsverket.
          </note>
          <note>
            Den bistra sanningen nu är emellertid är att nämnden inte har
            pengar till den pågående omfattningen av åtgärder. De aviserade
            ytterligare pengarna räcker inte heller. Nämnden måste alltså
            börja dra ner på sina åtgärder. Det sker i ett län som i förhållande
            till befolkningen i åldersgruppen 16--
          </note>
          <note>
            64 år har den näst högsta andelen varslade.
          </note>
          <note>
            Riksgenomsnittet är knappt 3 %, i Västmanland är andelen nästan
            4 %. I absoluta tal är det oktober månad 5 315 västmanlänningar
            som är varslade.
          </note>
          <note>
            Det blir lätt mycket statistik, procentsatser och absoluta tal,
            i arbetsmarknadspolitiska debatter.
          </note>
          <note>
            Men jag tycker det är angeläget att också peka på att det här
            rör sig om människor av kött och blod.
          </note>
          <note>
            Jag har träffat mer än en ung person som apropå radiolyssnandet
            när man vaknar har fällt repliken:
          </note>
          <note>
            Jag orkar snart inte lyssna på alla konstiga förslag som den
            här regeringen lägger fram och alla varsel som kommer.
          </note>
          <note>
            Det tycker jag är mycket allvarligt, och det är angeläget att
            lyfta fram personerna bakom arbetslöshetssiffrorna.
          </note>
          <note>
            Jag vill avsluta mitt inlägg här med den fråga som jag ställde
            till arbetsmarknadsministern tidigare, i interpellationen, och
            som han inte har besvarat, nämligen om han är beredd att tillföra
            tillräckligt mycket pengar. Jag får nu formulera om frågan så
            här: Är det arbetsmarknadsministerns uppfattning att länsarbetsnämnden
            nu skall börja dra ner sina åtgärder på grund av brist på pengar?
            Vore det inte rimligare att nämnden i stället kunde möta den stigande
            arbetslösheten med ökade insatser?
          </note>
          <note type="speaker">
            Anf. 17 BIRGER ANDERSSON (c):
          </note>
          <note>
            Herr talman! Jag kan inleda med att instämma i stora drag i den
            beskrivning av det aktuella arbetsmarknadsläget i Västmanlands
            län som
          </note>
          <note>
            Göran Magnusson redovisat i sin interpellation.
          </note>
          <note>
            Men jag kommer i mitt anförande att också beröra nödvändiga åtgärder
            för att mera långsiktigt utveckla länet.
          </note>
          <note>
            Vi västmanlänningar är starkt medvetna om länets problem. Det
            arbetas intensivt på olika nivåer för en positiv utveckling av
            länet. Entusiasmen är fortfarande stor. Vi ser goda möjligheter
            att vända den negativa utvecklingen. Men det är nödvändigt med
            insatser från regering och riksdag.
          </note>
          <note>
            Den högre utbildningen är viktig för ett län.
          </note>
          <note>
            Högskolan Eskilstuna/Västerås är gemensam för två län; Västmanlands
            län och Södermanlands län med tillsammans över 500 000 invånare.
            Det är de enda två länen i riket som har gemensam högskola.
          </note>
          <note>
            Högskolan i Eskilstuna/Västerås har ej fått den utbildningsvolym
            som behövs. Många västmanländska ungdomar måste därför välja en
            högre utbildning på annat håll. Kontakterna med hemlänet tunnas
            ut. Ungdomarna bygger upp kontakter på den nya studieorten och
            stannar kvar efter färdiga studier. Vi behöver våra ungdomar i
            länet.
          </note>
          <note>
            För Västmanlands del måste den högre utbildningen både breddas
            och fördjupas. De västmanländska ungdomarna måste få ett ökat
            antal högre utbildningar i hemlänet. Fördjupningen skall i första
            hand ske inom den tekniska sektorn.
          </note>
          <note>
            Länet är ju starkt industrialiserat, med många högteknologiska
            industrier.
          </note>
          <note>
            Högskoledelen i Västerås är trångbodd, lokalerna är ej ändamålsenliga
            och ligger utspridda. Ett byggkonsortium har bildats med Västerås
            kommun, ABB och NCC som intressenter.
          </note>
          <note>
            Byggkonsortiet är berett att skaffa fram erforderligt kapital,
            och man är överens med byggnadsstyrelsen om hyressättningen. Förslaget
            ligger hos regeringen för godkännande, antingen på utbildningsdepartementet
            eller möjligen på finansdepartementet.
          </note>
          <note>
            Jag hoppas att arbetsmarknadsministern kan påskynda ett regeringsbeslut.
            Det är nödvändigt med en snar byggstart för att lindra det allvarliga
            sysselsättningsläget för byggnadsarbetarna i
          </note>
          <note>
            Västeråsregionen. Om regeringen snabbt ger sitt tillstånd kan
            detta omfattande byggnadsprojekt sättas i gång tämligen snart
            och vara klart hösten
          </note>
          <note>
            1993.
          </note>
          <note>
            Jag vill också säga något om betydelsen av goda kommunikationer
            för utvecklingen av en region.
          </note>
          <note>
            Jag vill börja med järnvägskommunikationerna.
          </note>
          <note>
            Från andra världskrigets slut fram till våra dagar har mycket
            små nyinvesteringar gjorts i det svenska järnvägssystemet. Men
            nu är en vändning på gång, och det gläder mig.
          </note>
          <note>
            För några dagar sedan var jag med om en invigning av Bergslagspendeln.
            Jag talade med flera SJ-
          </note>
          <note>
            anställda, som framhöll att det även för dem var en historisk
            händelse; tidigare hade man bara varit med om nedläggningar. Nästa
            stora järnvägsprojekt, som vi i Västmanlands län hoppas mycket
            på, är byggandet av Mälarbanan.
          </note>
          <note>
            Det är också mycket betydelsefullt för en region att ha ett väl
            fungerande vägnät. De senaste årens medelstilldelning till Västmanlands
            län har ej medgivit att angelägna projekt kunnat genomföras i
            den takt som varit nödvändig för regionens utveckling.
          </note>
          <note>
            Ett snabbt fullföljande av upprustningen av ''räta linjen'',
            dvs. vägsträckningen Norrköping--
          </note>
          <note>
            Västerås--Sala--Gävle skulle ha stor betydelse.
          </note>
          <note>
            Återstående vägavsnitt behöver snabbt rustas, så
          </note>
          <note>
            ''räta linjen'' i hela sin sträckning får en jämn och hög standard.
            Då slipper Stockholmsregionen genomgående personbils- och lastbilstrafik
            i nordsydlig riktning.
          </note>
          <note>
            Jag har i flera år motionerat om medel för en upprustning av
            ''rätalinjen''. Nu ser jag till min stora glädje att regeringen
            anvisar medel för att en ny förbifart skall kunna byggas vid Tärnsjö
            i Heby kommun. Men det behövs efter hand ytterligare medel för
            att hela sträckan Norrköping--Gävle skall få en jämn och hög standard.
            Då skulle med all sannolikhet genomfartstrafiken i
          </note>
          <note>
            Stockholmsområdet minska avsevärt, och den besvärliga trafiksituationen
            där skulle förbättras påtagligt. Det nu planerade vägprojektet
            förbi
          </note>
          <note>
            Tärnsjö omfattar ca 10 000 dagsverken.
          </note>
          <note>
            Jag vill ta upp en tredje mycket betydelsefull sak för länet.
            Västmanlands län har inte fått del av någon av de statliga utlokaliseringar
            som genomförts under 1970- och 1980-talet. Västmanland är i detta
            avseende ett helt bortglömt län. Länet har inte ens fått någon
            kompensation för de nedläggningar av eller neddragningar i statliga
            verksamheter som drabbat länet. Västmanland måste nu under 1990-
          </note>
          <note>
            talet dels få del av aktuell lokalisering av nya statliga myndigheter,
            dels få del av aktuell omlokalisering av statlig verksamhet.
          </note>
          <note>
            Jag har här i mitt anförande berört tre områden.
          </note>
          <note>
            För det första önskar jag en ökad satsning på högskolan. De 60
            platser som nu föreslås är helt otillräckliga, men jag är tämligen
            säker på att regeringen kommer att anvisa betydligt fler i sin
            kommande budgetproposition. För det andra har jag pekat på vikten
            av en satsning på kommunikationer, järnvägar och vägar. Det är
            en del på gång, som jag har redovisat, men vi behöver ytterligare
            medel. För det tredje vill jag ha en lokalisering av statlig verksamhet
            till länet.
          </note>
          <note>
            Enstaka punktinsatser är viktiga men ej tillräckliga.
          </note>
          <note>
            Som jag ser det behövs det samlade insatser för att åstadkomma
            ett verkligt trendbrott när det gäller utvecklingen av inre Mälardalen
            och Bergslagen, och jag har en stor förhoppning om att arbetsmarknadsministern
            kan hjälpa till att åstadkomma detta trendbrott.
          </note>
          <note type="speaker">
            Anf. 18 KARIN STARRIN (c):
          </note>
          <note>
            Herr talman! Jag ser med stor tillförsikt fram emot att få jobba
            tillsammans med Börje Hörnlund i de viktiga arbetsmarknadspolitiska
            och regionalpolitiska frågorna. Jag vet att Börje
          </note>
          <note>
            Hörnlund känner enormt starkt för dessa frågor, och just känsla
            måste man ha i politiken för att nå resultat.
          </note>
          <note>
            Jag vet också att Börje Hörnlund är mycket konstruktiv och resultatinriktad,
            fastän jag inför den här interpellationsdebatten kan tycka att
            han är litet väl effektiv när han slår ihop två interpellationer
            om två olika län -- det gör det litet svårt att hålla ihop debatten.
          </note>
          <note>
            Den svenska ekonomin är i kris, och arbetslöshetssiffrorna stiger
            med rasande fart. Det har vi hört flera vittna om från talarstolen.
            Det gäller inte minst mitt län, Gävleborgs län.
          </note>
          <note>
            Lönsamheten är sämre än på länge, och industriinvesteringarna
            uteblir snart helt och hållet.
          </note>
          <note>
            Vi kan inte se någon tillväxt i Sverige -- något som man däremot
            fortfarande ser i andra, konkurrerande länder -- och det är allvarligt.
          </note>
          <note>
            Symptomen är tydliga. Nu är det oerhört viktigt att vi hittar
            lösningar på problemen.
          </note>
          <note>
            Vi har hört min länskollega nämna de arbetslöshetstal som gäller
            i Gävleborg. Vi har överskridit 4 %. Gävleborgs län har ett besvärligt
            strategiskt läge -- vi är varken/eller. Vi är inte ett
          </note>
          <note>
            Norrlandslän, och vi är inte heller ett tätortslän. Vi har alltså
            den näst högsta arbetslöshetssiffran i dag, och ändå känner vi
            i samband med olika prioriteringar att detta inte riktigt tas
            på allvar. Jag vill noga betona i den här interpellationsdebatten
            att det nu är dags att titta på Gävleborgs län som ett krislän,
            inte minst i fråga om sysselsättningsläget för ungdomar och för
            kvinnor.
          </note>
          <note>
            De regionala skillnaderna i länet är dessutom stora.
          </note>
          <note>
            Där kommer Hälsingland, som är mitt landskap, ännu tydligare
            i strykklass, och inlandskommunerna har det allra sämst.
          </note>
          <note>
            Därför är det nu oerhört viktigt att vi kan hitta en framtidstro.
            Var ligger då den framtidstron? Jo, den ligger i de små och medelstora
            företagen.
          </note>
          <note>
            Därför känner jag att det är en riktig satsning som regeringen
            har gjort när den har vidtagit olika åtgärder för att stimulera
            små och medelstora företag att våga starta ny tillverkning. Det
            är där som arbetstillfällen kan skapas.
          </note>
          <note>
            Socialdemokraternas näringspolitik har alltid präglats av misstänksamhet
            mot företagande -- det har varit fel att få hygglig lönsamhet
            i företagen.
          </note>
          <note>
            Det är precis det här som det är så oerhört viktigt att ändra
            på, så att vi får en framtidstro och att det kan skapas nya, värdefulla
            arbetstillfällen.
          </note>
          <note>
            Det är naturligtvis oerhört viktigt att rädda de arbetstillfällen
            som redan finns i dessa företag, och det gör man genom skattelättnader.
          </note>
          <note>
            Förmögenhetsskatten kan nu sänkas och tas bort på arbetande kapital,
            och på så sätt undviker man den här indirekta straffskatten. Det
            är på tiden att socialdemokraterna ser det tydliga sambandet mellan
            sysselsättning och tillväxt i de mindre och medelstora företagen
            och att vi måste få en skattepolitik som ger arbetstillfällen.
          </note>
          <note>
            Jag skulle vilja ställa några frågor till Börje
          </note>
          <note>
            Hörnlund. Jag har vid flera tillfällen försökt föra fram en frågeställning
            som jag tror är väsentlig. Det gäller just fördelningen av länsanslag,
            fördelningen av de regionalpolitiska anslagen och även stödet
            till arbetsmarknadsstyrelsen och länsarbetsnämnderna. Varför skall
            vi på riksdagsoch regeringsnivå komma med pekpinnar som strikt
            anger hur de pengarna skall användas? Varför måste vi sätta upp
            kriterier som måste uppfyllas?
          </note>
          <note>
            Jag vill gärna att anslagsfördelningen skall kunna släppas friare.
          </note>
          <note>
            Det är länsstyrelsen och länsarbetsnämnderna som befinner sig
            närmast behoven. Varför kan vi inte ge dem förtroende att själva
            avgöra var och hur man får de bästa effekterna av statens satsade
            pengar?
          </note>
          <note>
            Mer frihet att disponera anslagen! Jag vill gärna höra Börje
            Hörnlunds reaktion på den synpunkten.
          </note>
          <note>
            Tack!
          </note>
          <note type="speaker">
            Anf. 19 ROLF DAHLBERG (m):
          </note>
          <note>
            Herr talman! Låt mig först instämma i den beskrivning som Axel
            Andersson och i viss mån också Karin Starrin har gjort beträffande
            arbetsmarknadsläget i Gävleborgs län. Men vad som inte har kommit
            fram är att det har varit så i vårt län år efter år. Oavsett om
            det är lågkonjunktur eller högkonjunktur har vi haft den besvärligaste
            arbetsmarknadssituationen näst efter Norrbotten.
          </note>
          <note>
            Man måste då fråga sig vad som är orsaken till detta. För att
            svara på den frågan måste man titta närmare på hur Gävleborgs
            län ser ut och hur näringslivet i vårt län ser ut. Man konstaterar
            då snabbt att näringslivet i vårt län domineras av stor, tung
            industri på järn-, stål-, massa- och träsidan.
          </note>
          <note>
            När en sådan tung basindustri dominerar så kraftigt som den gör
            i vårt län blir arbetsmarknaden ganska ensidig, och den blir också
            känslig för konjunktursvängningar. Vi har en mycket liten andel
            småföretag i vårt län. Vi har dålig småföretagartradition i länet,
            och det måste vi försöka komma till rätta med.
          </note>
          <note>
            En sak som vi har pekat på i den politiska debatten är att socialdemokraterna
            så totalt har dominerat det röda Gävleborg. De har i praktiken
            haft styret i 40--50 år i praktiskt taget samtliga kommuner, i
            landstinget, i länsstyrelsens styrelse och i andra länsorgan.
            Man har dominerat totalt, och man har inte släppt fram alternativ;
            allt har lösts av de politiska församlingarna, och detta har hämmat
            tillväxten av småföretag, som på det viset har flyttat till andra
            delar av landet. Det är helt klart att det är på det viset.
          </note>
          <note>
            Därför är det som regeringen nu föreslår, dels i småföretagarpropositionen,
            dels i skattepropositionen, om lättnader på skattesidan för småföretagarna
            välkommet, speciellt i vårt län.
          </note>
          <note>
            Karin Starrin pekade på förslaget om förmögenhetsskatten -- det
            är en del. Förslaget om arvsskatten är en annan. På det sättet
            underlättar man generationsskiften så att småföretagen inte köps
            upp av stora koncerner.
          </note>
          <note>
            Man ämnar vidare bryta monopolen, inte minst de kommunala monopolen,
            och släppa fram privata alternativ till offentligt handahållande
            av den service som medborgarna behöver. Man skall avreglera och
            öka konkurrensen. Detta betyder oerhört mycket för vårt län när
            det så småningom ger effekt -- det kommer naturligtvis att ta
            tid.
          </note>
          <note>
            Karin Starrin var också inne på en sak som jag har funderat över
            och som jag tror vore en bra åtgärd i vårt län, nämligen länsstyrelsens
            regionalpolitiska anslag och de begränsningar som finns i regelverket
            för den. Vi vet nu att det hämmar och hindrar länsstyrelsen att
            gå in i objekt som är viktiga och som borde prioriteras framför
            andra. Jag skall försöka verka för att Gävleborgs län på försök
            får bli ett frilän, där man med fullständig frihet får hantera
            anslaget inom länet. Det är trots allt i länet som man har den
            största kunskapen om var man får den bästa effekten av att använda
            anslaget.
          </note>
          <note>
            Som det nu är kanske man på länsstyrelsenivå blir tvungen att
            anta ett projekt som det är sämre prognos för än ett annat projekt,
            därför att reglerna säger att man måste begränsa det till vissa
            delar av länet. Detta tror jag är oerhört viktigt. Egentligen
            borde det här gälla för hela landet, men jag kommer för min del
            att arbeta för att vårt län, som näst Norrbotten är det mest utsatta
            länet i Sverige, får den friheten och på det viset åtminstone
            kan göra något mer inom ramen för de pengar som i dag finns för
            åtgärder inom regionalpolitiken.
          </note>
          <note type="speaker">
            Anf. 20 ULRICA MESSING (s):
          </note>
          <note>
            Herr talman! Jag har lyssnat till arbetsmarknadsministerns syn
            på och förslag till åtgärder mot arbetslösheten. Jag tackar för
            de synpunkterna, men jag vill ändå lyfta fram problemen i vårt
            län ännu en gång.
          </note>
          <note>
            Jag är ung, och jag mår dåligt av att alltför många av mina jämnåriga
            i Gävleborg är arbetslösa just nu. I Gävleborg har vi, som Axel
            Andersson sade, landets högsta arbetslöshet bland oss ungdomar.
          </note>
          <note>
            Det är ett stort problem för de arbetslösa, inte bara ekonomiskt
            utan också för dem som människor.
          </note>
          <note>
            Självkänslan krymper, och många saknar vuxenkontakter och arbetskamrater.
            Det är alldeles för många som mår dåligt och saknar framtidstro.
          </note>
          <note>
            Som arbetsmarknadsministern vet är vårt län uppbyggt på en traditionellt
            manlig industri. Det är alltså tjejerna som drabbas allra först
            i en lågkonjunktur. På grund av den tunga industrin har vi också
            problem med förslitningsskador, och tyvärr är folkhälsan i länet
            över lag ganska dålig. Det är inget som vi är glada eller stolta
            över. Det är för att förebygga fler skador och större problem
            som vi lyfter fram den frågan.
          </note>
          <note>
            Tack vare pengar ur arbetslivsfonden har vi kunnat satsa på olika
            åtgärder som gäller arbetsskador och arbetsmiljön. Arbetsmarknadsministern
            vet säkert att arbetslivsfonden har väldigt mycket att göra i
            dessa dagar. Man behöver varje krona man kan få.
          </note>
          <note>
            Just efterfrågan pekar på att problemet är stort.
          </note>
          <note>
            Då vi i Gävleborg ansöker om att få folkhälsoinstitutet till
            oss har vi därför mycket på fötterna. Ett folkhälsoinstitut till
            oss skulle vara till stor hjälp då det gäller möjligheter till
            fortbildning, inom och utom länet. Det skulle innebära arbetstillfällen,
            och det skulle komplettera de kunskaper som redan finns hos oss,
            både inom landstinget och på högskolan, och stärka folkhälsan.
            Ett folkhälsoinstitut till oss i Gävleborg skulle komma rakt in
            i verkligheten, den verklighet som är basen för hela vårt samhälle.
          </note>
          <note>
            Vår högskola är i dag en av Sveriges minsta. Ändå har den betytt
            mycket för oss från länet. Vi vet alla att utbildningen är en
            viktig del av samhällsutvecklingen. Utbildningen öppnar vägar
            för nya synsätt och problemlösningar.
          </note>
          <note>
            Fler utbildningsplatser skulle även det innebära arbetstillfällen
            -- för lärare men också för byggnadsarbetare; det är i dag en
            av de yrkesgrupper som drabbas allra värst av arbetslösheten,
            även hos oss. Det skulle också innebära att ungdomarna i vårt
            län skulle kunna utbilda sig på hemmaplan, och det skulle höja
            utbildningsnivån i Gävleborg.
          </note>
          <note>
            För oss är alla dessa förslag viktiga. De är t.o.m.
          </note>
          <note>
            avgörande för länets framtid. Det handlar nämligen om möjligheter
            för ungdomar att stanna kvar och växa upp i ett starkt län. Därför
            kan åtgärderna till oss aldrig bli för många. Insatserna till
            vårt län och till andra organisationer måste komma nu. Även
          </note>
          <note>
            AMS har ett stort behov av pengar. AMS behöver varenda krona
            som de har ansökt om. De pengar som AMS har i dag räcker fram
            till mars nästa år.
          </note>
          <note>
            Tyvärr tror jag inte att problemen är över då.
          </note>
          <note>
            Många siffror och förslag har cirkulerat i dag. Låt dem landa
            snabbt. Glöm inte att bakom varje arbetslöshetssiffra finns människor,
            framför allt ungdomar. Det är människor av kött och blod med känslor
            och ansvar. Det är alla de som det egentligen handlar om.
          </note>
          <note>
            Regeringen har från byggnadsstyrelsen fått en framställan om
            godkännande av hyreskostnader och nybyggnad av högskolan på Allerholmen
            i
          </note>
          <note>
            Gävle. Ett snabbt ja till framställningen skulle innebära att
            byggnadsarbeten för ca 200 milj.kr.
          </note>
          <note>
            kan komma i gång, samtidigt som högskolan hos oss skulle få nya
            och ändamålsenliga lokaler. Av de högskoleplatser som regeringen
            skall fördela för våren 1992 kan vår högskola ta emot minst 230
          </note>
          <note>
            årsplatser. I regeringens paket blev det 60 platser.
          </note>
          <note>
            Det är därför viktigt för oss att regeringen i det ordinarie
            budgetarbetet medverkar till en ytterligare förstärkning av högskolan
            genom att utöka antalet fasta platser, vidga forskningsresurserna
            och förstärka samhällsbyggardelen av högskolan.
          </note>
          <note>
            Arbetsmarknadsministern, se till Gävleborg då det gäller högskolan
            och folkhälsoinstitutet. Vi behöver en del av de 2 000 nya platser
            till högskolan som arbetsmarknadsministern nämnde.
          </note>
          <note>
            Tillsammans skulle dessa åtgärder innebära en bra grund för ungdomarna
            i mitt län att leva vidare.
          </note>
          <note>
            Anf. 21 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Axel Andersson konstaterar mycket riktigt att vi
            har en besvärlig konjunktur, och han påpekar också att det är
            speciellt besvärligt i ett län där det sker stora strukturella
            förändringar. När det gäller vägarna antar jag att Gävleborg också
            får en del av de 101 milj.kr. som skall gå till bärighetshöjande
            åtgärder. Jag har i och för sig inte hand om den frågan, men det
            skulle förvåna mig mycket om så inte sker.
          </note>
          <note>
            Till Karin Starrin vill jag säga att jag tar på stort allvar
            att Gävleborg ligger i topp både när det gäller öppen arbetslöshet
            och antalet människor i olika åtgärder. Jag har besökt Norrbotten
            -- som inte är så olikt Gävleborg, det är bara litet större--
            och
          </note>
          <note>
            Skåne. Jag har således varit längst i norr och längst i söder.
            Jag planerar att besöka Gävleborg som nästa län, eftersom så många
            riskerar att hamna utanför den ordinarie arbetsmarknaden där.
          </note>
          <note>
            När det gäller frågorna kan jag konstatera att så sent som för
            innevarande budgetår fick AMS
          </note>
          <note>
            väsentligt utökade befogenheter genom att ett antal anslag slogs
            ihop. AMS kan således friare välja mellan olika åtgärder. Stegvis
            har också användningen av länsanslagen blivit friare. Men jag
            är inte främmande för att de behöver en ytterligare översyn så
            att man kan ta bort en del av de kantigheter som län och länsmyndigheter
            upplever.
          </note>
          <note>
            Jag har redan, Göran Magnusson, mötts av beskedet att pengarna
            som är anslagna till olika åtgärder inte skulle räcka till. Åtgärderna
            blir faktiskt dyrare än beräknat. Man tar t.ex. emot väldigt få
            ungdomar i 18--19 års ålder med det lägre bidraget. Man väntar
            tills de sju veckor har gått då det utgår 100 % i lön och 5 %
            i administration.
          </note>
          <note>
            Det finns ytterligare ett bekymmer med att pengarna inte räcker.
            Arbetsmarknadsfonden töms nu nämligen i mycket snabb takt på grund
            av en ökande öppen arbetslöshet. En hel del har också finansierats
            ur arbetsmarknadsfonden. Den här regeringen ändrar på en del finansieringar
            som den socialdemokratiska regeringen hade gjort och tänkte göra
            via arbetsmarknadsfonden. Vi tar det direkt på budgeten. Arbetsmarknadsfonden
            tenderar att tömmas i senare delen av år 1992. Jag kan nämna att
            bara i oktober månad gick det ut 1,3
          </note>
          <note>
            miljarder kronor i kontant arbetslöshetsunderstöd.
          </note>
          <note>
            Det leder inte framåt. Här måste det till nya funderingar om
            flera åtgärder på olika sätt så att vi får ner det kontanta utbetalandet.
          </note>
          <note>
            Göran Magnusson säger att han har mötts av folk som tycker att
            det är jobbigt med olika förklaringar.
          </note>
          <note>
            Jag vill säga till Göran Magnusson att han faktiskt själv har
            en förklaringsskyldighet. Han kan t.ex.
          </note>
          <note>
            säga att när socialdemokraterna tillsammans med andra avreglerade
            valutamarknaden och anslöt oss till ecun, måste vi ligga på ungefär
            samma nivå när det gäller kapitalbeskattningar av olika slag.
            I annat fall uppstår samma situation som under det näst sista
            året socialdemokraterna hade regeringsmakten. Det gick ut 100
            miljarder ur landet, och kom bara in 10 miljarder. Då rök väldigt
            många riktiga jobb och investeringar för vårt land.
          </note>
          <note>
            Jag tycker att vi här har ett gemensamt ansvar litet till mans
            att förklara oss.
          </note>
          <note>
            Birger Andersson månar helt riktigt om sin högskola. Jag kan
            bara säga att det kommer förslag om ytterligare platser i budgetpropositionen.
            Hur dessa platser fördelas kan jag inte riktigt svara på just
            nu. Rent allmänt vill jag säga att vi måste få fler högskoleutbildade,
            även utanför de sedvanliga stora universitetsorterna. Det är ett
            sätt att utveckla hela landet och de olika regionerna. De små
            högskolorna kan bli och bör vara en bra regionalpolitisk motor.
            Jag skall lägga det här med byggstarten på minnet.
          </note>
          <note>
            Det var bra att Ulrica Messing tog upp ungdomsarbetslösheten.
            Vi har bra kontroll på ungdomarna i åldern 16--19 år. Däremot
            måste vi se upp med åldersgruppen 20--24. I den gruppen riskerar
            många att bli långtidsarbetslösa.
          </note>
          <note>
            Jag vill avsluta med att säga att målsättningen att hela Sverige
            skall leva och utvecklas står fast. Det kommer jag att bevaka,
            och det förutsätter jag att riksdagens ärade ledamöter också kommer
            att göra.
          </note>
          <note type="speaker">
            Anf. 22 AXEL ANDERSSON (s):
          </note>
          <note>
            Herr talman! Det var ett för oss glädjande besked som arbetsmarknadsministern
            gav, när han till
          </note>
          <note>
            Karin Starrin lämnade upplysningen att han tänker besöka Gävleborgs
            län som det andra länet efter det Norrbottensbesök som han nyss
            har gjort. Jag hoppas, Börje Hörnlund, att vi som tillhör andra
            partier får vara med på ett hörn vid besöket. Vi skall se till
            vi det på ett konstruktivt sätt kan diskutera vad som är möjligt
            att göra. Vi ser fram emot det här besöket.
          </note>
          <note>
            Det enda besked som jag kunde upptäcka i arbetsmarknadsministerns
            samlade svar till alla i debatten deltagande var att arbetsmarknadsministern
            förutsatte att kommunikationsministern skulle ha med vägar också
            i Gävleborgs län i ett kommande åtgärdspaket. Om jag inte är fel
            underrättad ingår i den nya regeringens organisation det regionalpolitiska
            ansvaret i Börje Hörnlunds arbetsuppgifter. Därför har jag bedömt
            det så, att arbetsmarknadsministern i den rollen måste ha ett
            samordnande ansvar för de regionalpolitiska insatserna. Det är
            därför jag har ställt dessa frågor direkt till arbetsmarknadsministern.
          </note>
          <note>
            Jag måste ta tillfället i akt att upprepa mina frågor:
          </note>
          <note>
            Hur blir det med sträckningen av E 4-an genom
          </note>
          <note>
            Gävleborgs län? Vi har en mycket besvärande flaskhals mellan
            Söderhamn och Hudiksvall, en sträcka på ca 5 mil. Parallellt med
            denna vägsträcka skall den nya och förbättrade ostkustbanan gå.
            Det finns alltså här en alldeles utomordentlig möjlighet till
            ett samlat viktigt infrastrukturellt investeringsprojekt. Detta
            projekt var när det gäller ostkustbanan så gott som klart. Jag
            vet inte vad som har hängt upp sig och varför vi inte kan få någon
            tydlig signal. Vissa förberedande arbeten pågår, men vad vi i
            länet vill ha är ett uttalat intresse från regeringen av att mer
            planmässigt sätta i gång dessa investeringar.
          </note>
          <note>
            Detsamma gäller stambanan. Vi har där länge haft behov av förstärkningar,
            framför allt av godstrafiken. Men om vi fick det skulle vi också
            få möjligheter att förbättra persontrafiken på stambanan genom
            Gävleborgs län.
          </note>
          <note>
            Jag hoppas att arbetsmarknadsministern i sitt nästa inlägg ger
            mig besked på dessa båda punkter.
          </note>
          <note>
            Till Karin Starrin skulle jag vilja säga att vi naturligtvis
            är beredda att diskutera åtgärder som kan förbättra situationen
            för småföretagsamheten.
          </note>
          <note>
            Men därifrån är steget mycket långt till att så okritiskt som
            Karin Starrin gör hylla den skattepolitik som gagnar de rika och
            drabbar de fattiga i samhället.
          </note>
          <note>
            Till Rolf Dahlberg ber jag att få återkomma i nästa inlägg.
          </note>
          <note type="speaker">
            Anf. 23 GÖRAN MAGNUSSON (s):
          </note>
          <note>
            Herr talman! Det är bra att Börje Hörnlund nu är på det klara
            med att de medel som har tilldelats
          </note>
          <note>
            Västmanlands län och som kommer att tilldelas länet inte är tillräckliga.
            Det vore också bra om
          </note>
          <note>
            Börje Hörnlund kunde ge en signal till länsarbetsnämnden, om
            man skall börja dra ned och anpassa sig till den nuvarande anslagsnivån
            eller om man kan fortsätta och kanske rent av öka verksamheten
            med hänsyn till den stigande arbetslösheten i länet.
          </note>
          <note>
            En sådan här interpellationsdebatt blir något knepig när det
            gäller vägarna. Detta är en viktig fråga, och Börje Hörnlund hänvisar
            till sammanhanget och helheten. Det blir då inte särskilt meningsfullt
            att diskutera konkreta vägprojekt, eftersom det är en annan minister
            som skall kallas hit för att svara på sådana frågor. Vi får väl
            då göra det för att diskutera den saken, men det vore bra om vi
            kunde ha debatter som berör arbetsmarknadsläget i dess helhet
            och de åtgärder som behöver tas i olika län.
          </note>
          <note>
            Jag skall också kommentera vad som sades om vad man bör förklara
            och vad Börje Hörnlund anser vad jag skall säga. Jag har i och
            för sig inte föreskrivit vad Börje Hörnlund skall säga -- det
            framgår av interpellationssvar och annat. Men det är naturligtvis
            viktigt att man ger människorna en korrekt bild av förutsättningarna
            för den ekonomiska politiken och av de möjligheter som i olika
            avseenden finns. Det är ju inte alldeles säkert att den bild som
            regeringen för närvarande kablar ut via media och på annat sätt
            är den alldeles korrekta beskrivningen av de ekonomiska förutsättningarna.
            Det finns nog ett och annat att diskutera när det gäller dessa
            frågor.
          </note>
          <note>
            Herr talman! Jag skulle vilja ta upp frågan om byggsysselsättningen
            i länet. I
          </note>
          <note>
            byggentreprenörernas prognos förutses en mycket kraftig nedgång
            just i Västmanland, kraftigare där än i andra län. Därför vore
            det angeläget, Börje
          </note>
          <note>
            Hörnlund, om man kunde ta tag i frågan om nya byggnader för högskolan
            i Västerås. Vi är intresserade av fler platser, och vi tackar
            för vad vi får nu och hoppas att få fler. Men det behövs också
            nya byggnader för högskolan i Västerås. Staten skulle här kunna
            åstadkomma mycket byggsysselsättning med begränsade anslagsmedel.
          </note>
          <note>
            Man skulle snabbt kunna få i gång ett bra byggprojekt i länet.
            Det vill vi gärna att arbetsmarknadsministern talar med sina kolleger
            om eller medverkar till på annat sätt.
          </note>
          <note>
            Det är naturligtvis också bra att arbetsmarknadsministern orienterar
            sig om läget i olika län. Vi skall naturligtvis inte diskutera
            var läget är som mest bekymmersamt, men det är inget tvivel om
            att även vi i Västmanlands län gärna skulle ta emot arbetsmarknadsministern
            för att kunna informera honom om våra specifika bekymmer och de
            problem som vi har, exempelvis
          </note>
          <note>
            Södertälje kanal och andra saker. Dessa skall jag be att få återkomma
            till i mitt nästa inlägg.
          </note>
          <note type="speaker">
            Anf. 24 KARIN STARRIN (c):
          </note>
          <note>
            Herr talman! Två glada besked tycker jag att jag har fått i denna
            interpellationsdebatt.
          </note>
          <note>
            Jag har fått ett positivt svar på min förfrågan om
          </note>
          <note>
            Börje Hörnlund kommer att besöka Gävleborgs län och då inte bara
            Gävle utan hela länet -- han får gärna komma även till min hemkommun,
            Edsbyn.
          </note>
          <note>
            Det andra glada beskedet är att Börje Hörnlund ser positivt på
            mina funderingar om att vi måste förenkla regelverket, att vi
            måste inse att de människor som arbetar närmast med den här typen
            av frågor bäst vet hur anslagen bör fördelas för att ge den största
            effekten.
          </note>
          <note>
            Jag hade en interpellationsdebatt med förre industriministern
            Rune Molin, där han klart avvisade dessa funderingar. Nu känns
            det som om det finns hopp om att vi skall kunna förenkla regelverket
            och kunna ägna oss åt det som är politikens huvuduppgift.
          </note>
          <note>
            Hur skall vi kunna få företag att etablera sig i
          </note>
          <note>
            Gävleborgs län när lågkonjunkturen vänder och vi får en positiv
            utveckling igen? Det är den stora huvudfrågan som vi måste ställa
            oss. Här har samhället oerhört viktiga uppgifter när det gäller
            att förbättra infrastrukturen -- vägar, järnvägar och inte minst
            utbildning. Jag tycker mig nu ha fått stöd i dessa viktiga frågor
            även från socialdemokratiskt håll. Vi slåss starkare tillsammans,
            och nu har vi socialdemokraterna på vår sida, när vi ideligen
            skall begära ökade anslag för vägar och järnvägar.
          </note>
          <note>
            Ökad utbildning, inte minst för ungdomar, är också något oerhört
            viktigt, och jag stöder verkligen
          </note>
          <note>
            Ulrica Messings uppfattning att vi måste få en utökning av högskolan,
            bl.a. en nybyggnad för högskolan i Gävle. Detta skulle möjliggöra
            en ökad utlokalisering av utbildning till både södra och norra
            Hälsingland.
          </note>
          <note>
            Jag vill ställa en fråga till Börje Hörnlund: Vad gör
          </note>
          <note>
            Börje Hörnlund för att få sådana kontakter mellan departementen
            att man kan trycka på för att få fram investeringar till såväl
            vägar som järnvägar som utbildning?
          </note>
          <note type="speaker">
            Anf. 25 ULRICA MESSING (s):
          </note>
          <note>
            Herr talman! Jag tackar arbetsmarknadsministern för svaret. Jag
            uppskattar mycket att Börje
          </note>
          <note>
            Hörnlund precis som jag själv tar ungdomsarbetslösheten på allvar.
          </note>
          <note>
            Eftersom ungdomar, skola och utbildning hänger ihop, hoppas jag
            också att arbetsmarknadsministern kommer ihåg Gävleborg då det
            är dags för budgetarbetet. Vi har ju som sagt blivit tilldelade
            60 platser till vår högskola, och ytterligare 200 skulle vara
            en stor hjälp för de ungdomar som finns i vårt län. Dels skulle
            det ge möjligheter till fortbildning inom länet, dels skulle det
            ge många av våra arbetslösa byggnadsarbetare arbete.
          </note>
          <note>
            Jag hoppas därför att jag om inte förr så i alla fall när ministern
            kommer till Gävleborg kan få besked om vad som händer med högskolan
            i
          </note>
          <note>
            Gävle/Sandviken.
          </note>
          <note>
            Anf. 26 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Jag vill först vända mig till Axel
          </note>
          <note>
            Andersson och säga att jag förutsätter att landshövdingen tillsammans
            med länets partirepresentanter lägger upp en mycket intressant
            dag. Jag kommer själv inte att försöka påverka den, utan det skall
            länet göra.
          </note>
          <note>
            Beträffande vad både Axel Andersson och Karin
          </note>
          <note>
            Starrin sade och vad även Ulrica Messing nämnde i den senare
            delen av sitt inlägg vill jag säga att det är alldeles riktigt
            att det regionalpolitiska ansvaret är lagt på mina axlar. Detta
            består dels i att jag har litet medel att använda, men vi som
            har sysslat med dessa frågor ett antal år vet att dessa medel
            är rätt marginella i förhållande till de totala satsningarna i
            ett land som vårt. Om hela landet skall utvecklas är därför samtliga
            ministrar nästan lika intressanta.
          </note>
          <note>
            Framför allt är det viktigt vad som görs inom utbildningsområdet,
            näringsdepartementets område och kommunikationsdepartementet.
          </note>
          <note>
            Min uppgift när det gäller just arbetsmarknadsfrågor är att diskutera
            ramar inom olika områden och möjligheter att utvidga utbildning,
            t.ex. komvux och högskolor. Däremot blir ingen glad om jag säger
            att jag vill satsa på en sträckning av E 4 framför en annan, utan
            på det området får man allt vara ganska försiktig om det skall
            gå väl.
          </note>
          <note>
            Det är alltså inte bara mig ni skall försöka plåga i den här
            typen av frågor, utan det är även ett antal andra ministrar.
          </note>
          <note>
            Vi har dels statssekreterare som samordnar sig och ser på saker
            och ting, dels försöker jag prata mycket med mina kolleger i olika
            frågor för att regeringen som helhet skall få rätt profil vad
            gäller att se till att hela landet skall utvecklas.
          </note>
          <note>
            Till Göran Magnusson vill jag bara säga att landshövdingen Rydh
            med sällskap är på väg in till departementet. Jag måste välja
            att besöka bara ett fåtal län så här mitt i budgetarbetet och
            arbetet med andra uppgifter, men jag försöker att på departementet
            träffa företrädare för län som jag inte själv hinner besöka. Detta
            är alltså fallet vad gäller flertalet län.
          </note>
          <note type="speaker">
            Anf. 27 AXEL ANDERSSON (s):
          </note>
          <note>
            Herr talman! Jag vill än en gång tacka arbetsmarknadsministern
            för den utförliga beskrivningen av regeringens arbetsformer vad
            gäller fördelningen och det totala ansvaret. Det gav mig intrycket
            att arbetsmarknadsministern aktivt arbetar också för den norra
            delen av Sverige.
          </note>
          <note>
            Det man kunde bedöma av innehållet i sysselsättningspaketet gav
            annars upphov till vissa farhågor. På mig verkade det åtminstone
            i förstone som om regeringen alltför ensidigt satsade infrastrukturåtgärder
            på expansiva tillväxtområden i den södra delen av landet. Det
            gjorde mig som norrlänning bekymrad, eftersom jag vet lika väl
            som Börje Hörnlund att mängden pengar är begränsad och att det
            då gäller att fördela dem rättvist.
          </note>
          <note>
            Jag har nu några gånger talat om det projekt som i fråga om kommunikationerna
            är det absolut viktigaste för vårt län, nämligen kombinationen
            av förbättringar i E 4 och ostkustbanan. Detta är angeläget, och
            det skulle vara bra för Börje
          </note>
          <note>
            Hörnlunds fortsatta anseende om han så småningom, efter resonemang
            med de andra ministrarna -- jag förstår att Börje Hörnlund inte
            kan säga något om detta direkt i dag -- kunde komma fram till
            det som den gamla socialdemokratiska regeringen, efter påtryckningar
            från oss i skogslänen, kom fram till, nämligen att man skulle
            tidigarelägga, dvs. prioritera, snabbtågen från Stockholm upp
            till Sundsvall.
          </note>
          <note>
            Vi förutsätter att Börje Hörnlund i varje fall i det avseendet
            driver samma linje och att han trycker på startknappen. Allt som
            skall utredas är nämligen redan utrett, och alla siffror som skall
            jämföras är redan jämförda. Det finns inte längre något utrymme
            för väntan, utan här kan man sätta i gång.
          </note>
          <note type="speaker">
            Anf. 28 GÖRAN MAGNUSSON (s):
          </note>
          <note>
            Fru talman! Jag vill gärna börja med att instämma i vad Ulrica
            Messing sade beträffande ungdomarnas speciella situation på arbetsmarknaden
            och vad gäller arbetslöshetsproblemen. Det är bra att flera talare
            deltar och poängterar olika grupperingar.
          </note>
          <note>
            Det är ingen som i den här debatten närmare har berört kvinnornas
            situation. Även detta är ju en grupp som är särskilt utsatt, inte
            minst om det blir fråga om en neddragning och en omstrukturering
            av den offentliga sektorn, vilket också aviseras.
          </note>
          <note>
            Jag har, Börje Hörnlund, stor förståelse för att det inte går
            att resa runt i hela landet, och det är bra att Jan Rydh och hans
            medarbetare åker hit för att beskriva läget. Men som arbetsmarknadsministern
            själv anser går naturligtvis ingenting upp mot att på platsen
            studera de förhållanden som råder.
          </note>
          <note>
            Det kom inte något svar på min fråga huruvida det blir mer pengar
            till Västmanlands län eller om länsarbetsnämndens personal nu,
            i en situation av stigande arbetslöshet, skall börja dra ner på
            sin verksamhet. Jag har tagit upp några olika frågor ur landshövdingens
            brev, och det är möjligt att landshövdingen senare i eftermiddag
            får ett svar på den punkten. Det vore intressant att få veta hur
            arbetsmarknadsministern kommer att hantera de frågor som är berörda
            i brevet.Det gäller bl.a.
          </note>
          <note>
            frågan om statens medverkan i fördjupningar av
          </note>
          <note>
            Södertälje kanal, som har en stor regionalekonomisk betydelse.
          </note>
          <note>
            Det finns också frågor som berör E 18 och väg 67
          </note>
          <note>
            samt byggfrågor vad gäller exempelvis högskolan i
          </note>
          <note>
            Västerås. Staten kan genom dessa projekt snabbt medverka till
            ett förbättrat sysselsättningsläge.
          </note>
          <note>
            En fråga jag bara vill resa i detta sammanhang är den som avser
            de 100 milj.kr. som finns i någonting som heter Bruksinvest och
            som är kvar sedan stålkrisen uppe i Bergslagen och i Fagersta.
            Frågan är om ministern skulle kunna tänka sig att medverka till
            att de 100 miljonerna kommer till användning i detta besvärliga
            sysselsättningsläge.
          </note>
          <note>
            Låt mig, fru talman, tacka Börje Hörnlund för hans medverkan
            i debatten och för de svar han har givit, även om jag tycker att
            det kunde ha varit fler konkreta besked.
          </note>
          <note>
            Jag vill också till sist konstatera att Birger
          </note>
          <note>
            Andersson och jag är de enda från
          </note>
          <note>
            Västmanlandsbänken som har deltagit i debatten.
          </note>
          <note>
            Jag förstår det med tanke på den debatt vi hade i våras, då i
            varje fall de moderata företrädarna ansåg att det som var nödvändigt
            för länet var exempelvis privat arbetsförmedling, minskade kostnader
            för företagen vad avser moms och lägre sociala kostnader samt
            att man inte skulle ha konstlade åtgärder på arbetsmarknaden.
            Jag förstår att dessa moderata företrädare inte deltar i den här
            debatten, eftersom det är inslag av den typen som den nya regeringen
            nu för fram.
          </note>
          <note>
            Anf. 29 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Fru talman! Under senare år har ju någon ERU-
          </note>
          <note>
            forskare inte riktigt trott på rikets alla regioner. Vi har också
            i dagarna fått produktivitetsdelegationens utredning som också
            kräver en speciell debatt. Men jag vill peka på --
          </note>
          <note>
            och det tror jag att vi måste slå fast ganska tidigt i debatten
            -- att de som har gjort jobbet inte har beaktat de regionalpolitiska
            frågorna och miljöfrågorna. Men dessa frågor måste ju regering
            och riksdag beakta mycket noga.
          </note>
          <note>
            När det gäller moderna järnvägar och bra vägar kan jag inte gå
            in på konkreta projekt, men jag kan peka på att det i regeringsförklaringen
            står att moderna järnvägar och bra vägar skall komma hela landet
            till del. Det är klart att detta är en passus som jag då och då
            för fram.
          </note>
          <note>
            Göran Magnusson tog upp kvinnornas roll. Denna roll, liksom ungdomarnas
            situation, är något som man i dessa dagar måste speciellt beakta.
            Inte minst gäller detta de yngre kvinnorna. Här måste man notera
            att mycket litet av regionalpolitiska medel och glesbygdsmedel
            går till kvinnosysselsättning.
          </note>
          <note>
            Det där kräver en viss eftertanke.
          </note>
          <note>
            Göran Magnusson avslutade med att säga att han vill ha besked
            om mera pengar. Han kan inte få något svar i dag. Jag kan bara
            säga att jag följer frågan och att jag hela tiden har kontakt
            med AMS
          </note>
          <note>
            och regeringskolleger när det gäller den frågeställningen.
          </note>
          <note>
            Beträffande Bruksinvest AB vill jag bara säga att det inom departementet
            pågår en ny beredning, eftersom pengarna verkar ha vilat rätt
            mycket i lugn och ro.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 14.03 på förslag av talmannen att ajournera
            förhandlingarna till kl. 14.30.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs k. 14.30.
          </note>
          <note>
            5 § Muntliga frågor till statsråd
          </note>
          <note>
            Statsminister Carl Bildt (m), arbetsmarknadsminister Börje Hörnlund
            (c), finansminister Anne Wibble (fp), kommunikationsminister Mats
            Odell (kds) och statsrådet Bo Lundgren (m) hade infunnit sig i
            kammaren för att svara på muntliga frågor.
          </note>
          <note>
            Turistmomsen
          </note>
          <note type="speaker">
            Anf. 30 IAN WACHTMEISTER (nyd):
          </note>
          <note>
            Fru talman! Turistmomsen har döpts till den dummaste av skatter.
            Med föreslaget upplägg hävdar regeringen, herr statsminister,
            en politik enligt vilken vi skulle momsbelägga exporten och momsbefria
            importen. Det är ett ganska originellt sätt att behandla en bransch
            på. Det är ganska originellt över huvud taget.
          </note>
          <note>
            Jag får kanske tillägga att svenskar på resa i denna bemärkelse
            egentligen är import, och utlänningar som kommer hit är export.
            Det är kanske det som man har haft svårt för.
          </note>
          <note>
            Är statsministern fortfarande förvånad över att turismen går
            åt fel håll i Sverige? Om statsministern är förvånad, är även
            finansministern det?
          </note>
          <note type="speaker">
            Anf. 31 Statsrådet BO LUNDGREN (m):
          </note>
          <note>
            Fru talman! Regeringen har lagt fram ett förslag om en kraftig
            sänkning av turistmomsen, som skall behandlas av riksdagen. Det
            visar att regeringen noterar de problem som turistnäringen står
            inför.
          </note>
          <note>
            Förutom den sänkning på hotell- och serveringstjänster som tidigare
            har diskuterats, är det också fråga om en sänkning av momsen på
            inrikes persontransporter.
          </note>
          <note>
            Möjligheten att genomföra skattesänkningar är också beroende
            av att det finns en tillräcklig, sund finansiering av skattesänkningarna.
            Det är ett av skälen, rent generellt, till att regeringen också
            har lagt och kommer att lägga fram förslag till riksdagen om en
            minskning av offentliga utgifter.
          </note>
          <note>
            Förutsättningen för att kunna sänka skatter i fortsättningen
            är att riksdagen är beredd att skjuta upp exempelvis den tidigare
            aviserade barnbidragshöjningen.
          </note>
          <note type="speaker">
            Anf. 32 IAN WACHTMEISTER (m):
          </note>
          <note>
            Min fråga kvarstår, nämligen om statsministern är förvånad över
            att turistströmmen går åt fel håll.
          </note>
          <note>
            Hur det än är med den saken, är detta förvridet, eller hur?
          </note>
          <note>
            18 % turistmoms eller 25 % är fortfarande i princip samma sak,
            nämligen att vi momsbelägger exporten. Vi momsbelägger att turister
            kommer hit.
          </note>
          <note>
            Detta är en stor bransch, som har många människor sysselsatta.
            Frågan är väsentlig.
          </note>
          <note type="speaker">
            Anf. 33 Statsrådet BO LUNDGREN (m):
          </note>
          <note>
            Fru talman! Det är just för att regeringen upplever att det finns
            problem som regeringen har föreslagit riksdagen att sänka den
            s.k. turistmomsen med sju procentenheter från den 1 januari. Det
            är vår förhoppning att det förslaget kommer att passera i riksdagen,
            och att branschen då får bättre förusättningar.
          </note>
          <note>
            Skattepolitiken
          </note>
          <note type="speaker">
            Anf. 34 ODD ENGSTRÖM (s):
          </note>
          <note>
            Fru talman! Detta är en fråga till statsministern.
          </note>
          <note>
            De som äger aktier, kapital och förmögenheter skall nu bjudas
            till fest med en skattesänkning, för att få lust att göra en insats
            för Sverige, medan de som lever på att arbeta skall få höjd skatt,
            höjd hyra och senarelagda barnbidragshöjningar.
          </note>
          <note>
            Hur kan statsministern försvara att hans regering gör skillnad
            på folk?
          </note>
          <note type="speaker">
            Anf. 35 Statsminister CARL BILDT (m):
          </note>
          <note>
            Fru talman! Det förvånar mig att höra detta återfall i gammal
            vänsterpopulism från f.d. vice statsministerns sida.
          </note>
          <note>
            Inriktningen på regeringens ekonomiska politik är att se till
            att vi får fram jobb. Det allvarligaste fördelningspolitiska problemet
            som vi står inför i
          </note>
          <note>
            Sverige i dag är att människor förlorar sina jobb.
          </note>
          <note>
            Det finns ingenting som slår så hårt mot familjer, individer
            och bygder.
          </note>
          <note>
            Anledningen till att vi förlorar jobben är att vi har bedrivit
            en felaktig ekonomisk politik och delvis en felaktig skattepolitik,
            som har försämrat förutsättningarna för företagande, sparande
            och investeringar i Sverige. Nu sänker vi skatterna på investeringar,
            på sparande och på företagande. Det är för att det skall bli jobb
            i Sverige. Det finns ingen fördelningspolitik som kan lyckas om
            vi fortsäter att förlora jobb i den takt som vi gör i dag. Skulle
            vi hålla kvar dessa skatter på företagande, skulle jobben fortsätta
            att slås ut. Det vore den sämsta tänkbara fördelningspolitik som
            över huvud taget skulle kunna bedrivas.
          </note>
          <note type="speaker">
            Anf. 36 ODD ENGSTRÖM (s):
          </note>
          <note>
            Fru talman! Statsministern hävdar att denna politik, som gör
            skillnad på folk, är till för att föra
          </note>
          <note>
            Sverige på rätt väg. Hur tolkar då statsministern att
          </note>
          <note>
            Veckans Affärer nu utbrister: Fel medicin av
          </note>
          <note>
            Wibble ger förvärrad kris? Hur tolkar han att
          </note>
          <note>
            Affärsvärlden slår fast: Borgerlig regering, med borgerlig åtstramning
            fördjupar, lågkonjunkturen?
          </note>
          <note>
            Hur tolkar han att centerns partisekreterare så sent som i går
            kväll önskar sig en kommission om byggande och bostäder? Var det
            en haverikommission månne, efter två månader med
          </note>
          <note>
            Carl Bildt?
          </note>
          <note type="speaker">
            Anf. 37 Statsminister CARL BILDT (m):
          </note>
          <note>
            Fru talman! Det är mycket som kan tolkas. Jag läste den förutvarande
            finansministern Kjell-Olof Feldt i
          </note>
          <note>
            Dagens Nyheter i dag på morgonen. Han företräder närmast den
            uppfattningen att regeringen inte stramade åt ekonomin tillräckligt.
          </note>
          <note>
            Om jag inte missminner mig var även hans efterträdare Allan Larsson
            inne på samma tema.
          </note>
          <note>
            Man menar att den politik som vi har fört ökar utgifterna för
            mycket, och att det ty följande blev en expansiv politik.
          </note>
          <note>
            Det förekommer förvisso synpunkter från bägge hållen, både att
            det är för mycket åtstramning och att det är för litet åtstramning;
            den senare linjen företrädd av herrar Feldt och Larsson. Skulle
            vi följa Feldt och Larsson skulle man strama åt ännu mycket mer.
            Då skall man vara medveten om att grunderna för den Engströmska
            invändningen faller.
          </note>
          <note>
            Det som regeringen har lagt upp är en ekonomisk politik med balans,
            med sänkta skatter, med avregleringar och med sänkta utgifter.
            Vi vet att den ekonomiska politik som har bedrivits hitintills
            har berövat oss tillväxten och lett till att arbetslösheten nu
            ökar i en alarmerande takt. Då kan man inte bara fortsätta, som
            om ingenting hade hänt. Då måste man lägga om politiken. Det vi
            har föreslagit råkar faktiskt vara den enda vägen för att föra
            vårt land ur dessa problem.
          </note>
          <note>
            Skattemoral
          </note>
          <note type="speaker">
            Anf. 38 GUDRUN SCHYMAN (v):
          </note>
          <note>
            Fru talman! Det är mycket populärt att tala om etik och moral
            i dessa tider. Särskilt den nya regeringen vill gärna göra det.
            Man vill också tala om vikten av en marknadsekonomi med moral.
            Jag undrar därför, och jag vill ställa frågan till statsministern,
            om han anser att det är moraliskt försvarbart att vissa statsråd
            i tider då statens resurser inte räcker till de mest angelägna
            behoven tillämpar en mycket avancerad form av skatteplanering.
          </note>
          <note>
            Jag vill också veta om regeringen har gjort eller har för avsikt
            att göra en bedömning av storleken på de skatteintäkter som samhället
            förlorar genom den här mycket avancerade skatteplaneringen, intäkter
            som kunde användas för t.ex. angelägna behov inom vård och omsorg.
          </note>
          <note type="speaker">
            Anf. 39 Statsminister CARL BILD (m):
          </note>
          <note>
            Fru talman! Människor skall föja lagar i alla tänkbara hänseenden.
            Det gäller alldeles oavsett om det är skattelag, trafiklag eller
            någon annan lag.
          </note>
          <note>
            Bryter man mot lagen, skall det inskärpas vad detta innebär.
          </note>
          <note>
            Däremot försöker vi alla på ett eller annat sätt att sköta vår
            ekonomi på sådant sätt att vi både betalar den skatt vi skall
            betala och inte betalar mer skatt än vi faktiskt behöver.
          </note>
          <note>
            Det ligger i den avvägning mellan individ och samhälle som skall
            finnas i ett rättssamhälle.
          </note>
          <note>
            Vad gäller de konkreta anklagelser som Gudrun
          </note>
          <note>
            Schyman antydningsvis anförde vill jag bara meddela att det finns
            ett inlägg i Svenska Dagbladet i dag av en företrädare för länsskattemyndigheten
            i
          </note>
          <note>
            Stockholm, där vederbörande korrigerar det intryck som har skapats
            av en kvällstidning av vad vederbörande har sagt. Även om jag
            inte skall lägga mig i hanteringen av enskilda ärenden, vill jag
            säga att jag tycker att det var hedervärt att saken blev utredd
            på detta sätt.
          </note>
          <note>
            Skattereformen
          </note>
          <note type="speaker">
            Anf. 40 LARS HEDFORS (s):
          </note>
          <note>
            Fru talman! Jag skulle vilja ställa en fråga till finansminister
            Anne Wibble. Det gäller överenskommelsen mellan socialdemokratin
            och folkpartiet om en skattereform.
          </note>
          <note>
            Nu har vi på den korta tid som vi har haft en borgerlig regering
            fått ett stort antal skatteförslag, som bl.a. innebär kraftiga
            sänkningar av kapitalinkomstbeskattningen. Till detta kommer en
            utebliven höjning av barnbidraget och en sänkning av investeringsbidraget.
            Detta är, som jag ser det, mycket klara och flagranta brott mot
            två viktiga principer i just skattereformen, nämligen principen
            om likformighet och neutralitet -- det leder till skatteplanering
            -- och principen om lika beskattning av arbete och kapital, som
            leder till att man gynnar kapitalägarna.
          </note>
          <note>
            Min fråga till Anne Wibble blir således: Kommer ni att fortsätta
            med dessa orättfärdiga skattesänkningar för kapitalägarna och
            fortsätta att urholka skattereformen?
          </note>
          <note>
            Anf. 41 Finansminister ANNE WIBBLE
          </note>
          <note>
            (fp):
          </note>
          <note>
            Fru talman! Jag får tacka Lars Hedfors för tillfället att ännu
            en gång få slå fast att principerna i skattereformen ligger fast.
            Det största avbrottet från dessa principer gjordes av socialdemokraterna
            själva i våras. Att principerna ligger fast står att läsa i flera
            av regeringen framlagda propositioner.
          </note>
          <note>
            Jag vill också påpeka att flera av de skatter som nu är föremål
            för sänkning är sådana som ligger utanför skattereformen, på socialdemokraternas
            enträgna begäran, dvs. förmögenhets- och arvsskatterna. Jag vill
            vidare påminna Lars Hedfors om att det vid den hearing som skatteutskottet
            hade inför beslutet anfördes av dåvarande statsrådet
          </note>
          <note>
            Åsbrink att det fanns mycket starka skäl som talade för sänkningar
            i allmänhet av kapitalbeskattningen framöver. Han har därefter
            upprepat denna synpunkt, dvs. att han sagt att man måste ta hänsyn
            till att Sverige finns i ett internationellt samfund.
          </note>
          <note>
            Det är vad vi nu gör för att, som statsministern nyss sade, kunna
            behålla kapital i Sverige så att vi kan få ordning på ekonomin
            och få fram fler jobb.
          </note>
          <note>
            Hastighetsgränserna, m.m.
          </note>
          <note type="speaker">
            Anf. 42 JAN SANDBERG (m):
          </note>
          <note>
            Fru talman! Jag har en fråga till kommunikationsministern. Riksdagens
            trafikutskott kommer att föreslå i ett enhälligt betänkande två
            saker. Det första är att hastighetsbegränsningen 110 km/tim på
            de motorvägar som fortfarande har 90-begränsningen skall återinföras.
            Det andra är att hänsyn skall tas i de enskilda fallen, innan
            man gör eventuella körkortsingripanden vid hastighetsöverträdelser.
          </note>
          <note>
            Nu frågar jag kommunikationsministern om han anser att det finns
            några skäl som talar mot att genomföra dessa två förändringar.
          </note>
          <note>
            Anf. 43 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Fru talman! Jan Sandberg tar upp ett par aktuella frågor på kommunikationsområdet.
          </note>
          <note>
            Hastighetsgränserna på svenska motorvägar är ett mycket kärt
            debattämne. De flesta som har behandlat ärendet har varit känslomässigt
            mycket engagerade i dessa frågor.
          </note>
          <note>
            Jag noterar att trafikutskottet har tagit upp frågan.
          </note>
          <note>
            Jag kan bara säga att vi på departementet också avser att överväga
            saken och vill verkligen få fram ett hållbart underlag för att
            kunna bestämma om man skall behålla de nuvarande gränserna. Jag
            skall inte gå in mera i detalj, men jag kan säga till Jan
          </note>
          <note>
            Sandberg att vi håller på med det här ärendet. Vi skall så småningom
            komma fram till en ståndpunkt när vi har fått allt underlag på
            bordet.
          </note>
          <note>
            Beträffande körkortsfrågan har körkortsutredningen ett arbete
            på gång, som innebär att det skall bli ett nytt system. Vi räknar
            med att sent i vår kunna komma med ett förslag till riksdagen
            i samband med en större trafiksäkerhetsproposition.
          </note>
          <note>
            Tanken i det här utredningsförslaget är följande:
          </note>
          <note>
            Om man blir haffad på vägen för någon typ av förseelse skall
            man inte omedelbart bli av med sitt körkort, utan man får en tidsfrist
            om sex månader.
          </note>
          <note>
            Under den tiden skall man avlägga ett nytt körkortsprov -- både
            praktiskt och teoretiskt prov.
          </note>
          <note>
            Klarar man detta och sköter sig slipper man alltså hamna i den
            situation som gäller i dag, dvs. att man blir av med sitt körkort
            direkt.
          </note>
          <note>
            Fördelningspolitiken
          </note>
          <note type="speaker">
            Anf. 44 MONA SAHLIN (s):
          </note>
          <note>
            Fru talman! Jag har en kort fråga till statsministern på vilken
            nog kan ges ett mycket kort svar:
          </note>
          <note>
            Vilket eller vilka av regeringens förslag som hittills framlagts
            innebär en omfördelning från de rika till låginkomsttagarna?
          </note>
          <note type="speaker">
            Anf. 45 Statsminister CARL BILDT (m):
          </note>
          <note>
            Fru talman! Jag erinrar mig, ledamoten Sahlin, att vi hade ett
            replikutbyte i en liknande fråga för ett år sedan. Men då hade
            vi inte riktigt samma platser.
          </note>
          <note>
            Mitt svar är samtliga. Regeringens politik handlar om att skapa
            förutsättningar för tillväxt och om att ge jobb. Är det några
            som har nytta av nya jobb är det de som i dag inte har något jobb.
            Det är dessa som i denna bemärkelse är de fattigaste. Och är det
            några som har nytta av att vi åter får tillväxt i ekonomin är
            det faktiskt de som i dag har det svårast. Detta är huvudinriktningen
            av regeringens politik.
          </note>
          <note>
            Svaret på Mona Sahlins fråga är därför: Samtliga regeringens
            förslag har denna inriktning och kommer att få nämnda effekt när
            de väl har förverkligats.
          </note>
          <note>
            Kapitalbeskattningsreglerna och villaägarna
          </note>
          <note type="speaker">
            Anf. 46 KNUT WACHTMEISTER (m):
          </note>
          <note>
            Fru talman! Jag har en fråga till statsrådet Bo
          </note>
          <note>
            Lundgren:
          </note>
          <note>
            Vad innebär de nya kapitalbeskattningsreglerna för villaägarnas
            räntekostnader?
          </note>
          <note type="speaker">
            Anf. 47 Statsrådet BO LUNDGREN (m):
          </note>
          <note>
            Fru talman! Regeringen driver alltså en politik som syftar till
            ökad tillväxt. En förutsättning är då att vi har ett tillräckligt
            högt hushållssparande, så att vi därmed får resurser till investeringar.
          </note>
          <note>
            Sparandet måste stimuleras framför allt genom generella åtgärder.
            En sådan åtgärd är att sänka skatten på ränteinkomster och annan
            avkastning på sparande. Därför har regeringen föreslagit en sänkning
            från 30 till 25 %.
          </note>
          <note>
            För att ta hänsyn till villaägarnas speciella situation har regeringen
            valt att nu lägga fram ett förslag --
          </note>
          <note>
            ikraftträdande den 1 januari 1993. Med tanke på att räntebetalningar
            räknas i nominella termer innebär detta uppskov med ett år att
            man till följd av inflationen och av att lönerna kommer att stiga
            får en betydligt mindre belastning beträffande det minskade avdragsvärde
            som blir en ofrånkomlig följd av den sänkta skattesatsen.
          </note>
          <note>
            Till detta kommer att avsikten är att förslag om en ny bostadsfinansiering
            skall ha lagts fram till den 1
          </note>
          <note>
            januari 1993. I det sammanhanget måste naturligtvis eventuella
            förändringar av fastighetsskatten också diskuteras. Vidare måste
            vi beakta vad som har gjorts i det här sammanhanget.
          </note>
          <note>
            Villaägarnas situation får då särskilt beaktas.
          </note>
          <note>
            Sjöfartspolitiken
          </note>
          <note type="speaker">
            Anf. 48 BIRGER ROSQVIST (s):
          </note>
          <note>
            Fru talman! Det har sagts flera vackra ord här från statsministerns
            sida om sysselsättningen och det långsiktiga målet när det gäller
            att ordna med sysselsättning. Med anledning av bl.a. detta vill
            jag ställa en fråga till kommunikationsministern.
          </note>
          <note>
            I flera av de propositioner som nu ligger på riksdagens bord
            nämns åtgärder inom sjöfartens område. Man föreslår, och aviserar,
            åtgärder som skulle innebära att ett antal tusen sjömän blir arbetslösa
            när det gäller de svenska fartygen. Man tänker införa regler som
            innebär att svenska avtal inte längre skall gälla för svenska
            fartyg. Vidare tänker man ändra på arbetsrättens område, vilket
            medför att det blir lättare att anställa andra nationers arbetssökande
            på svenska fartyg. Detta medför att de svenska sjömännen blir
            arbetslösa.
          </note>
          <note>
            Jag vill med anledning av detta således ställa följande fråga
            till kommunikationsministern:
          </note>
          <note>
            Anser kommunikationsministern att nämnda åtgärder främjar tillväxt
            och sysselsättning?
          </note>
          <note>
            Anf. 49 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Fru talman! De åtgärder som Birger Rosqvist räknade upp känner
            jag över huvud taget inte till.
          </note>
          <note>
            Jag vet inte var han har fått dessa förslag ifrån.
          </note>
          <note>
            Vi har föreslagit att den gamla sjöfartspolitiken, som innebar
            att man via budgeten satsade drygt en halv miljard på sjöfartsnäringen,
            skall ersättas.
          </note>
          <note>
            Den nya regeringen vill föra en ny sjöfartspolitik som ger den
            svenska sjöfartsnäringen möjligheter, inte bara att bevaras utan
            även att utvecklas.
          </note>
          <note>
            Syftet med och inriktningen av denna politik är att man skall
            få in många nya tonnage under svensk flagg och att många nya svenska
            sjömän skall finnas på dessa fartyg.
          </note>
          <note>
            Det här, Birger Rosqvist, är målsättningen med den sjöfartspolitik
            som vi på kommunikationsdepartementet vill föra under samverkan
            med Sjöfolksförbundet, fartygsbefälsförbunden och Redareföreningen.
            Vi vill finna en gemensam lösning, som vi alla kan känna att vi
            tror på, för att utveckla svensk sjöfartspolitik.
          </note>
          <note>
            Vi har dock inte lagt fram något förslag ännu. Var
          </note>
          <note>
            Birger Rosqvist har fått sina ingredienser ifrån vet jag inte.
          </note>
          <note>
            Fru talman!Jag konstaterar att den svenska sjöfartspolitiken
            kommer att få en ny inriktning.
          </note>
          <note>
            Det ligger beställningar av nytt tonnage från svenska redare
            på över 25 miljarder kronor. Om man tar bort flagglagen, innebär
            det en möjlighet för dessa redare att flagga in under svensk flagg.
          </note>
          <note>
            När vi nu lägger om politiken kommer näringen att utvecklas,
            samtidigt som fler svenska sjömän får arbeta under svensk flagg.
          </note>
          <note>
            Småföretagspolitiken
          </note>
          <note type="speaker">
            Anf. 50 BENGT DALSTRÖM (nyd):
          </note>
          <note>
            Fru talman!De små företagen får allt svårare att låna riskvilligt
            kapital.
          </note>
          <note>
            Min fråga till finansministern är: Varför inte låta den mindre
            företagaren satsa eget kapital i sin rörelse med avdragsrätt i
            den privata deklarationen? Det är en åtgärd som snabbt skulle
            skapa bättre ekonomiskt klimat för just alla små företag.
          </note>
          <note>
            Är finansministern möjligen beredd att medverka till en snabbutredning
            av ett sådant förslag?
          </note>
          <note>
            Anf. 51 Finansminister ANNE WIBBLE
          </note>
          <note>
            (fp):
          </note>
          <note>
            Fru talman! Jag kan fatta mig mycket kort.
          </note>
          <note>
            Det försiggår en utredningsverksamhet på finansdepartementet
            när det gäller flera av de punkter som frågeställaren tog upp,
            nämligen möjligheten att satsa eget kapital i mindre företag och
            också den mycket större frågan om hur man skall låta de små, medelstora
            och mindre företagen få tillgång till riskvilligt kapital från
            många privata intressenter. Det är en ganska omfattande fråga
            av oerhört stor vikt för de mindre företagens möjligheter att
            utvecklas.
          </note>
          <note>
            Vi hoppas att under nästa år kunna presentera förslag för riksdagen,
            som tar upp just detta. Dessa förslag kommer i hög grad att bidra
            till att förbättra dagens situation. Ett av de svåra problemen
            för de mindre och medelstora företagen i dag är att de har väldigt
            låg soliditet.
          </note>
          <note>
            Svaret är således ja. Vi utreder dessa frågor, och det kommer
            att presenteras förslag inom en ganska kort tid.
          </note>
          <note>
            Tipsmedlen och idrottsrörelsen
          </note>
          <note type="speaker">
            Anf. 52 SIGGE GODIN (fp):
          </note>
          <note>
            Fru talman! Jag har en fråga till idrottsministern.
          </note>
          <note>
            I samband med skatteomläggningen anvisades 50
          </note>
          <note>
            milj.kr. av Tipstjänsts vinst till idrottsrörelsen.
          </note>
          <note>
            Enligt uppgift får idrottsrörelsen inte själv disponera över
            pengarna. Då är min fråga till idrottsministern:
          </note>
          <note>
            Är idrottsministern beredd att låta idrottsrörelsen ta hand om
            dessa pengar och fördela dem till de ändamål som idrottsrörelsen
            själv anser vara bäst?
          </note>
          <note>
            Eller är det Tipstjänst som skall bestämma?
          </note>
          <note type="speaker">
            Anf. 53 Statsrådet BO LUNDGREN (m):
          </note>
          <note>
            Fru talman! Det pågår just nu en budgetberedning, där de medel
            som går från Tipstjänst till idrotten diskuteras. Jag är inte
            beredd att innan budgetberedningen är färdig ta definitiv ställning
            i frågan.
          </note>
          <note>
            Neutralitets- och säkerhetspolitiken
          </note>
          <note type="speaker">
            Anf. 54 ANNIKA ÅHNBERG (v):
          </note>
          <note>
            Fru talman! I en av dagens morgontidningar finns det en artikel
            om EG-förhandlingarna. Optimistisk
          </note>
          <note>
            Bildt i Bonn, står det. Jag för min del blir rätt pessimistisk
            när jag läser att statsministern anser att neutralitet inte längre
            är ett begrepp som är lämpligt för att beteckna vår utrikes- och
            säkerhetspolitik.
          </note>
          <note>
            Jag vill först ställa följande fråga: Företräder statsministern
            den samlade regeringens uppfattning i den frågan när det gäller
            neutraliteten? Min andra fråga är: Vore det inte lämpligt om Sveriges
            riksdag också fick föra en diskussion om detta innan regeringen
            definitivt bestämmer sig?
          </note>
          <note type="speaker">
            Anf. 55 Statsminister CARL BILDT (m):
          </note>
          <note>
            Fru talman! Det gläder mig att Annika Åhnberg utgick från den
            delen av DN-artikeln som var riktig.
          </note>
          <note>
            Det fanns andra delar i denna artikel som inte var alldeles korrekta,
            men sådant händer.
          </note>
          <note>
            Det handlar i stort sett om vilken övergripande etikett som vi
            skall använda på vår utrikes- och säkerhetspolitik. Under hela
            efterkrigstiden har vi talat om att vi bedriver en alliansfri
            politik i fred syftande till neutralitet i krig. Sedan har vi
            ibland litet till mans -- ingen alldeles utan skuld i denna hantering
            -- övergått till att tala om neutralitetspolitik som någon övergripande
            beteckning på alltihop.
          </note>
          <note>
            Jag menar att vi måste inse att i det nya Europa som nu håller
            på att växa fram passar detta inte längre som den övergripande
            samlingsbeteckningen på den utrikes- och säkerhetspolitik som
            vi avser att föra. Det förändrar ingenting i den militära alliansfriheten.
            Det finns ingenting i den europeiska process som nu pågår som
            fritar oss från vårt ansvar att självständigt svara för försvaret
            av det svenska territoriet. Men det innebär samtidigt en klar
            signal om att Sverige är berett och t.o.m.
          </note>
          <note>
            intresserat av att delta i den dialog mellan samtliga europeiska
            nationer som nu inleds om hur vi skall bygga upp en säkerhetsordning
            som ger bättre säkerhet för alla européer i de olika situationer
            som kan komma att inträffa.
          </note>
          <note>
            På denna punkt tror jag att jag talar inte bara för en enig regering
            utan förhoppningsvis för en enig riksdag.
          </note>
          <note>
            Åtgärder mot främlingsfientlighet
          </note>
          <note type="speaker">
            Anf. 56 HANS GÖRAN FRANCK (s):
          </note>
          <note>
            Fru talman! Det har under den senaste tiden förekommit mycket
            avskyvärda uttryck för våld och främlingshat, för nynazism och
            rasism.
          </note>
          <note>
            Vi hade en viktig debatt här i riksdagen i går. Och jag vill
            nu ställa följande frågor till statsministern.
          </note>
          <note>
            Har statsministern vid sina kontakter i de nordiska länderna
            och i andra europeiska länder tagit upp dessa frågor med andra
            regeringsföreträdare?
          </note>
          <note>
            Min andra fråga är: Är statsministern beredd att ta något eget
            initiativ i syfte att på ett bättre och mer aktivt sätt kunna
            beivra dessa företeelser?
          </note>
          <note type="speaker">
            Anf. 57 Statsminister CARL BILDT (m):
          </note>
          <note>
            Fru talman! Jag har under de senaste dygnen dels träffat mina
            nordiska statsministerkolleger på ett statsministermöte i Mariehamn,
            dels träffat en del europeiska kolleger i Bonn i går. Jag kan
            inte säga ärligt att vi tog upp detta på det nordiska statsministermötet.
            Men finansministern sufflerar mig här och säger att finansministrarna
            tog upp delar av detta till diskussion.
          </note>
          <note>
            Däremot kan jag säga att jag har diskuterat detta i
          </note>
          <note>
            Bonn med ett antal ledande europeiska politiker.
          </note>
          <note>
            Och det är alldeles uppenbart att vi har en bekymmersam utveckling
            med ökade befolkningsströmmar över gränserna, som jag tycker delvis
            är ett naturligt inslag i den utveckling mot en öppnare värld
            som vi nu går mot.
          </note>
          <note>
            Vi måste inse att den mångfald som ligger i mötet mellan olika
            kulturer och traditioner långsiktigt berikar våra samhällen men
            att det också kan leda till spänningar. Dessa spänningar är mer
            eller mindre påfallande i olika europeiska länder, mer eller mindre
            bekymmersamma. Jag tror emellertid inte att Sverige, tack och
            lov, tillhör de europeiska länder där detta i dag ställer till
            störst bekymmer.
          </note>
          <note>
            Det innebär inte att vi inte skall reagera med yttersta skärpa
            mot de övergrepp, det övervåld och den ringaktning av enskilda
            människor som det innebär i det enskilda fallet. Alldeles oavsett
            om det förekommer i många fall eller i bara ett enda fall är det
            alltid övergrepp mot en enskild människa oavsett var vederbörande
            är född, vilket språk vederbörande talar och vilken religion vederbörande
            har. Det är alltid en människa som drabbas av denna typ av nedsättande
            agerande eller övervåld, och det skall vi som individer alltid
            reagera med den allra största mänskliga styrka mot.
          </note>
          <note>
            Frågan om EG-anslutning och regionalpolitiken
          </note>
          <note type="speaker">
            Anf. 58 TAGE PÅHLSSON (c):
          </note>
          <note>
            Fru talman! En eventuell EG-anslutning kommer enligt alla tecken
            att innebära stora förändringar för Sverige och framför allt för
            våra glesbygder.
          </note>
          <note>
            Man befarar ute i landet på olika nivåer bl.a. ett försämrat
            regionalpolitiskt stöd som en följd av en
          </note>
          <note>
            EG-anslutning. Jag skulle därför vilja fråga arbetsmarknadsministern
            hur han ser på denna fråga och konsekvenserna som en EG-anslutning
            får för det regionalpolitiska stödet och för våra glesbygder.
          </note>
          <note>
            Anf. 59 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Fru talman! EG har en annan syn på regionalpolitiken så till
            vida att EG går på bruttonationalproduktens storlek. Är bruttonationalprodukten
            låg utgår regionalpolitiskt stöd. Som jag ser det har Sverige
            och de andra nordiska länderna anledning att föra in ett antal
            nya faktorer till diskussion med EG. Det är de långa avstånden,
            glesheten, kylan i vissa områden och ålderssammansättning. Här
            har de nordiska länderna ett gemensamt intresse. Jag kommer att
            ta upp de frågorna med mina kolleger i Norge,
          </note>
          <note>
            Finland och på Island.
          </note>
          <note>
            Handikappanpassning av kollektivtrafiken
          </note>
          <note type="speaker">
            Anf. 60 BARBRO SANDBERG (fp):
          </note>
          <note>
            Fru talman! Jag skulle vilja ställa en fråga till kommunikationsminister
            Mats Odell. Riksdagen beslutade 1979 att kollektivtrafiken skulle
            handikappanpassas inom en tioårsperiod. Gravt handikappade människor,
            rullstolsburna, kan fortfarande inte åka med kollektiva transportmedel,
            utan måste åka betydligt dyrare.
          </note>
          <note>
            Jag skulle vilja höra vad den nye kommunikationsministern tänker
            göra för att snabba på detta arbete med handikappanpassningen.
          </note>
          <note>
            Anf. 61 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Fru talman! Först vill jag erkänna att detta är ett av de ärenden
            där jag ännu inte har fått det grepp som jag önskar för att på
            ett tillfredsställande sätt kunna svara på denna fråga. En sak
            kan jag dock säga. En av de få reformer som denna regering sade
            sig verkligen vilja satsa på trots det oerhört kärva ekonomiska
            läget var att genomföra handikapputredningens förslag. Det har
            bäring även på detta område. Jag nöjer mig med att säga att jag
            skall se till att det som hamnar på mitt departement på detta
            område skall vi genomföra med kraft så fort det över huvud taget
            är möjligt.
          </note>
          <note>
            SGAB
          </note>
          <note type="speaker">
            Anf. 62 MAGNUS PERSSON (s):
          </note>
          <note>
            Fru talman! Från regeringskansliet har utfärdats en kommuniké
            om att all statlig malmprospektering skall upphöra. SGAB skall
            nedrustas, personalen skall friställas och utrustningen säljas.
            Vårt land är det enda västland som gör så. Är detta förslag förankrat
            i regeringen, och vilken tidsplan har regeringen för att utförsälja
            företaget? Moderater, folkpartister och centerpartister uppe i
            Malå verkar tagna på sängen. Vad är svaret? Vilka är motiven?
          </note>
          <note>
            Anf. 63 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Fru talman! Frågan är icke färdigberedd inom regeringskansliet.
            Åtgärder kommer att vidtas när det gäller SGABs fortsatta verksamhet.
          </note>
          <note>
            Frågestunden var härmed avslutad.
          </note>
          <note>
            6 § Svar på interpellation 1991/92:27 om sysselsättningen i Karlskoga
          </note>
          <note>
            Anf. 64 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Fru talman! Håkan Strömberg har frågat mig om regeringen är beredd
            att vidta några extra åtgärder för att öka möjligheterna till
            sysselsättning i
          </note>
          <note>
            Karlskoga.
          </note>
          <note>
            Den ekonomiska utvecklingen har varit sådan att arbetsmarknaden
            försämrats kraftigt. Jag är medveten om att Karlskoga är en ort
            som drabbats hårt av den allmänna försämringen av arbetsmarknadsläget
            och att de varsel som nu aviserats ytterligare försämrar en redan
            svår situation.
          </note>
          <note>
            Det svåra arbetsmarknadsläget i såväl Karlskoga som landet som
            helhet beror på den internationella lågkonjunkturen, men även
            på problem som är specifika för den svenska ekonomin. Under de
            senaste åren har den ekonomiska tillväxten varit svag eller obefintlig,
            vilket nu ger utslag i en snabbt stigande arbetslöshet.
          </note>
          <note>
            Den proposition om den ekonomiska politikens inriktning som regeringen
            förelade riksdagen i förra veckan innehåller en rad åtgärder som
            skall leda till en ökad tillväxt. Regeringen har som målsättning
            att långsiktigt skapa varaktiga arbeten genom olika generella
            åtgärder som skall stärka den konkurrensutsatta sektorn. Utan
            en god ekonomisk tillväxt är det inte möjligt att skapa några
            varaktiga arbeten vare sig i Karlskoga eller på någon annan ort.
          </note>
          <note>
            Utöver dessa generella åtgärder kommer dock även regional- och
            arbetsmarknadspolitiska åtgärder att behövas i olika delar av
            landet.
          </note>
          <note>
            Vad gäller regionalpolitiska åtgärder för att långsiktigt stärka
            näringslivet i Karlskoga, så har sådana vidtagits sedan några
            år tillbaka.
          </note>
          <note>
            Ansvaret och resurserna för regionalpolitik har till stor del
            delegerats till länsstyrelsen. Under innevarande budgetår disponerar
            länsstyrelsen i
          </note>
          <note>
            Örebro län 30 milj.kr. för olika regionalpolitiska åtgärder.
            Därutöver tilldelades länsstyrelsen förra året ett särskilt tillskott
            om 30 milj.kr. för intensifierade insatser i Karlskogaregionen.
            Dessa medel ger länsstyrelsen en extra möjlighet att stödja både
            företag och angelägna utvecklingsprojekt i Karlskoga.
          </note>
          <note>
            Staten har även lämnat ett lån på fördelaktiga villkor till Karlskoga
            Invest AB. Bolagets syfte är att bl.a. bidra till ett mer differentierat
            näringsliv och ökad sysselsättning i Karlskogaregionen.
          </note>
          <note>
            Regionalpolitiskt företagsstöd har möjliggjort utlokalisering
            av tjänsteföretag till Karlskoga kommun. Bl.a. har Finvik AB etablerat
            en verksamhet som beräknas kunna ge ett stort tillskott av nya
            arbetstillfällen.
          </note>
          <note>
            Den nu mycket höga arbetslöshetsnivån måste emellertid även bekämpas
            med åtgärder som ger ett snabbt resultat. Regeringen har föreslagit
            en rad sådana åtgärder.
          </note>
          <note>
            En viktig del av regeringens förslag till åtgärder är att utöver
            tidigare förslag till tilläggsanslag skall arbetsmarknadsstyrelsen
            få 1,2 miljarder kronor för arbetsmarknadspolitiska åtgärder.
          </note>
          <note>
            Regeringens uppfattning är att besluten angående de arbetsmarknadspolitiska
            resurserna skall fattas så nära den lokala arbetsmarknaden som
            möjligt, så att resurserna används på bästa sätt.
          </note>
          <note>
            Arbetsmarknadsstyrelsen fördelar dessa resurser mellan länen.
            Inom länen fördelar sedan länsarbetsnämnderna resurserna mellan
            de lokala arbetsförmedlingarna. Hur de arbetsmarknadspolitiska
            resurserna fördelas beror i huvudsak på de regionala och lokala
            arbetsmarknadernas problembild.
          </note>
          <note>
            Länsarbetsnämnderna skall även ha beredskap för att kunna vidta
            åtgärder om det sker större förändringar på arbetsmarknaden inom
            länet.
          </note>
          <note>
            Denna fördelningsmodell innebär att länsarbetsnämnden i Örebro
            län för innevarande budgetår tilldelas ca 700 milj.kr. för konjunkturberoende
            arbetsmarknadsåtgärder såsom utbildning och beredskapsarbete m.m.
          </note>
          <note>
            Örebro län har därigenom tilldelats ca 4,2 % av de samlade medlen
            för dessa åtgärder. Örebro läns andel av rikets yrkesverksamma
            befolkning är ca
          </note>
          <note>
            3 %.
          </note>
          <note>
            Jag förutsätter att arbetsmarknadsstyrelsen kommer att pröva
            de behov som föreligger i Örebro län vid fördelningen av de extra
            resurser som riksdagen kan komma att anvisa efter förslag av regeringen.
          </note>
          <note type="speaker">
            Anf. 65 HÅKAN STRÖMBERG (s):
          </note>
          <note>
            Fru talman! Jag vill tacka arbetsmarknadsministern för svaret
            på min interpellation.
          </note>
          <note>
            Jag vill också säga att jag är delvis nöjd med svaret, eftersom
            arbetsmarknadsministern delar min uppfattning att sysselsättningssituationen
            i
          </note>
          <note>
            Karlskoga är ytterst besvärande och eftersom arbetsmarknadsministern
            är beredd att vidta vissa åtgärder för att bemästra situationen.
          </note>
          <note>
            Men min fråga var om arbetsmarknadsministern var beredd att vidta
            några extra åtgärder för att skapa ökad och mer långvarig sysselsättning
            i
          </note>
          <note>
            Karlskoga.
          </note>
          <note>
            Då hänvisar arbetsmarknadsministern till regeringens nyligen
            framlagda proposition om den ekonomisk- politiska inriktningen
            och de åtgärder som man från regeringens sida menar skall leda
            till ökad tillväxt.
          </note>
          <note>
            Jag måste säga att jag inte tror att den inriktning som regeringen
            angivit kommer att leda till ekonomisk stabilitet och ökad tillväxt.
          </note>
          <note>
            Att gödsla med generella skattesänkningar och avgiftsminskningar
            för företag och kapitalägare på bekostnad av vanliga människors
            vardagsuppehälle skapar enbart större klyftor och ökade orättvisor
            i vårt samhälle. Att dra in köpkraften för löntagarna och deras
            familjer skapar inte ökad efterfrågan och mer sysselsättning i
            industrin.
          </note>
          <note>
            När det gäller tillverkningen i form av försvarsbeställningar
            vid Swedish Ordnances anläggningar i Karlskoga, så är detta inte
            ett lönsamhetsproblem utan ett långsiktigt strukturproblem. För
            när det är fråga om försvarsmateriel är situationen praktiskt
            taget lika i alla länder. Man satsar på högteknologisk utrustning
            och mindre volymer.
          </note>
          <note>
            Eftersom staten är den största beställaren av försvarsmateriel,
            har staten också ett större ansvar när det gäller att medverka
            i den strukturomvandling som måste till i Karlskoga än vad man
            kanske kan begära när det gäller strukturomvandling i andra branscher.
          </note>
          <note>
            Jag har under mina år här i riksdagen många gånger fått intrycket
            att Börje Hörnlund engagerat sig mycket starkt när det gäller
            arbetsmarknadspolitiken och också varit mycket kritisk och gått
            till hårda angrepp på den sysselsättningspolitik som socialdemokraterna
            har signerat.
          </note>
          <note>
            Men jag skulle vilja ge den nye arbetsmarknadsministern ett råd:
            Ta efter den socialdemokratiska sysselsättningspolitiken! För
            när orter och regioner var inne i strukturkriser liknande den
            Karlskogaregionen i dag står inför, då angav vi lösningar.
          </note>
          <note>
            Det kunde gälla varvskrisen i Landskrona eller
          </note>
          <note>
            Uddevalla. Det kunde gälla gruv- och stålkrisen i
          </note>
          <note>
            Bergslagen och på andra orter. Vi satsade på att lösa problemen
            genom paketlösningar. Man satsade på att tidigarelägga framtida
            beställningar.
          </note>
          <note>
            Det satsades också på utbildning och beredskapsarbeten, och man
            tog initiativ till att skaffa annan och mer stadigvarande sysselsättning
            till krisorterna.
          </note>
          <note>
            Gör en sådan paketlösning för Karlskogaregionen!
          </note>
          <note>
            Arbetsmarknadsministern kan medverka genom tidigareläggning av
            kommande försvarsbeställningar, genom att stimulera företag att
            satsa på nya arbetstillfällen i Karlskoga och också genom att
            se till att Swedish Ordnance tar sitt ansvar i en strukturomvandling.
          </note>
          <note>
            Jag vet att de anställda och kommunen samt länsmyndigheterna
            kommer att göra allt de kan för att medverka i en sådan paketlösning.
            Gör man en sådan lösning som jag här har nämnt, då kommer människorna
            i regionen att återfå framtidstron.
          </note>
          <note>
            Jag vill inte förringa vare sig de insatser som gjorts av den
            socialdemokratiska regeringen tidigare eller de insatser som arbetsmarknadsministern
            nu aviserat. Men eftersom situationen är värre än tidigare genom
            att Swedish Ordnance nu varslat
          </note>
          <note>
            800 personer om avsked vid anläggningen i
          </note>
          <note>
            Karlskoga, är åtgärderna otillräckliga.
          </note>
          <note>
            Arbetsmarknadsministern nämnde här i sitt svar att exempelvis
            Finvik ABs etablering beräknas kunna ge ett stort tillskott av
            nya arbetstillfällen. Jag har dagsaktuella siffror. Företaget,
            som i dag heter
          </note>
          <note>
            Kabelvision, efter fusion och uppköp, har i dag 90
          </note>
          <note>
            anställda, och i dagsläget verkar det som om man så småningom
            skall kunna komma upp till ca 150
          </note>
          <note>
            anställda.
          </note>
          <note>
            Med tanke på de 800 personer som kommer att friställas från Swedish
            Ordnances anläggning, plus ca 600 varslade anställda i andra företag
            i regionen, förutom de 989 som i dag går utan arbete, är de insatser
            som gjorts otillräckliga.
          </note>
          <note>
            I Karlskoga är situationen i dag att 80 % av den arbetssökande
            ungdomen inte kan få fast arbete. På grund av tidigare friställningar
            och på grund av bl. a. äldreavgångar kommer inte en enda anställd
            vid Swedish Ordnances anläggningar att gå i pension som ålderspensionär
            under den närmaste femårsperioden.
          </note>
          <note>
            Jag delar arbetsmarknadsministerns uppfattning att beslut angående
            de arbetsmarknadspolitiska resurserna skall fattas så nära den
            lokala arbetsmarknaden som möjligt.
          </note>
          <note>
            Men då vill jag ge arbetsmarknadsministern ett råd till, eftersom
            han nämnde de 700 miljoner som tilldelats Örebro län under innevarande
            budgetår.
          </note>
          <note>
            Lås inte dessa medel med hårda anvisningar om vad de skall användas
            till! Av dessa 700 miljoner finns det enbart någon miljon som
            kan användas på vad man kan kalla otraditionellt sätt -- på nya
            och otraditionella områden. Nästan alla miljonerna skall enligt
            anvisningarna gå till vad man kan kalla traditionell utbildning.
          </note>
          <note>
            Ändra reglerna nästa gång regeringen anslår medel till arbetsmarknadspolitiska
            insatser! Då kommer man att kunna göra betydligt bättre insatser
            än vad man får göra i dag.
          </note>
          <note type="speaker">
            Anf. 66 GUDRUN NORBERG (fp):
          </note>
          <note>
            Fru talman! Arbetsmarknadsstrukturen i
          </note>
          <note>
            Karlskoga är sådan att beroendet av ett företag är stort, och
            det dominerar sysselsättningsläget.
          </note>
          <note>
            Utvecklingen vid Swedish Ordnance, tidigare
          </note>
          <note>
            Bofors AB, är av stor betydelse för hela Karlskoga kommun, och
            framtiden för Swedish Ordnance är tyvärr mycket dyster. Hela Swedish
            Ordnances framtid hänger på om Sveriges riksdag vill behålla någon
            egen försvarsindustri i landet.
          </note>
          <note>
            Det är, såvitt jag förstår, en enig riksdag som säger att Sverige
            skall ha ett försvar. Då inställer sig följdfrågan om vi själva
            skall tillverka någon del av materielen eller om vi skall köpa
            allt från andra länder. Skall vi exempelvis utifrån köpa ammunition
            till våra vapen? Kan vi hitta något välvilligt säljarland om vi
            skulle befinna oss i en krigssituation? Det är den första fråga
            som måste besvaras innan man kräver att Swedish Ordnance skall
            behålla alla anställda.
          </note>
          <note>
            För min del är jag helt övertygad om att Sverige bör försöka
            behålla en försvarsindustri.
          </note>
          <note>
            Nästa problem är att den industrin inte lever under samma marknadsekonomiska
            betingelser som andra företag. Den är tvärtom helt styrd av politiska
            beslut. Det finns bara en kund i Sverige, nämligen försvaret.
            Och utländska kunder skall först godkännas av krigsmaterielinspektionen,
            ytterst riksdagen. Samtidigt är det omöjligt att upprätthålla
            en kompetens på den nödvändiga nivån i industrin om produktionen
            blir för liten eller rent av ingen alls.
          </note>
          <note>
            Att krigsriskerna, främst i Europa, har minskat gläder naturligtvis
            oss alla, och självfallet är det viktigast att få behålla freden.
            Men jag tror inte att det inom överskådlig framtid innebär att
            länderna över lag avvecklar sitt försvar.
          </note>
          <note>
            Jag instämmer alltså till fullo i Håkan Strömbergs oro för Karlskogas
            framtid. Det är dock intressant att konstatera att Håkan Strömbergs
            bekymmer för
          </note>
          <note>
            Karlskoga är tämligen nyvaknat. I varje fall kom inga uttalanden
            av Håkan Strömberg före valet i år om att läget var alarmerande
            på något sätt.
          </note>
          <note>
            Tvärtom var enligt socialdemokraterna Sveriges ekonomi på väg
            uppåt; arbetslöshetskurvorna hade planat ut.
          </note>
          <note>
            Men den verkliga bilden är en annan.
          </note>
          <note>
            Arbetsmarknadsläget för Karlskoga har varit bekymmersamt i flera
            år. Det är ett bekymmer som accelererat i samband med lågkonjunkturen,
            men främst genom strukturförändringarna inom försvaret och försvarsindustrin.
            Problemet är alltså inte nytt, men det har förvärrats det senaste
            året.
          </note>
          <note>
            Från folkpartiets sida har vi väckt riksdagsmotioner om Karlskogaregionen
            under flera år, utan att bli uppmärksammade av dåvarande regering
            eller dåvarande regeringsparti här i riksdagen. Jag har under
            den allmänna motionstiden, under alla år sedan 1986, väckt motioner
            där jag påtalat den olyckliga utvecklingen i Karlskoga. Men först
            nu, när socialdemokraterna har raserat Sveriges ekonomi och drivit
            upp arbetslösheten, har Håkan
          </note>
          <note>
            Strömberg kommit att reagera. Det är bra att
          </note>
          <note>
            Håkan Strömberg har vaknat, och han är välkommen att hjälpa till
            med problemen i
          </note>
          <note>
            Karlskoga.
          </note>
          <note>
            Anf. 67 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Fru talman! I dagsläget finns ungefär 4 % öppet arbetslösa i
            Karlskoga, och nära 4 % är föremål för olika åtgärder. Men till
            detta kommer, som här mycket riktigt har påpekats, ett stort antal
            varsel.
          </note>
          <note>
            Flertalet av de varslen har vi anledning att ta på fullt allvar.
            Det gör att jag i dag känner starkt med denna utsatta region.
          </note>
          <note>
            Regeringen och dess medhjälpare skall naturligtvis fortsätta
            att se över vad man kan göra på tjänsteföretagsområdet. Kommer
            det regionalpolitiska ärenden av större storlek som skall beslutas
            på regeringsnivå och är objekten hållbara, skall de bedömas positivt.
            Det behövs.
          </note>
          <note>
            Däremot anser jag att Håkan Strömberg tar i litet grand när han
            underkänner regeringens åtgärder.
          </note>
          <note>
            De åtgärder som nu har vidtagits syftar till att ge framtidstro
            i småföretagssamheten. Just Karlskoga är en ort som skulle må
            mycket bra om ett antal småföretag började blomma. Att vara nästan
            helt beroende av ett enda stort företag är en rätt farlig situation
            i dagens föränderliga värld.
          </note>
          <note>
            Det kan kännas litet konstigt att lindra beskattningen på kapitalbeskattningsområdet.
          </note>
          <note>
            Men i och med att Sverige har avreglerat valutan så att det är
            fritt fram över alla gränser och i och med
          </note>
          <note>
            ECU-anslutningen och det EG-samarbete som nu snabbt växer fram,
            måste Sverige vidta denna typ av åtgärder, om det inte skall ske
            sådant som hände under 1980-talet, nämligen att stora mängder
            svenskt kapital går ut ur landet och bara en liten rännil av utländskt
            kapital går tillbaka. Jag nämnde tidigare här i dag att 100 miljarder
            försvann ut ur landet under fjolåret medan 10 miljarder kom in
            i landet. Om det genom regeringens åtgärder i framtiden blir så,
            att svenskt kapital i hög utsträckning investeras hemma, och Sverige
            blir intressant även för utländskt kapital, får vi snabbt en bättre
            företagsamhet och därmed ett mera robust näringsliv.
          </note>
          <note>
            Vi har nog litet till mans anledning att tänka positivt på de
            långsiktiga åtgärder regeringen vidtar. Men jag är väl medveten
            om att det tar sin lilla tid innan de långsiktiga åtgärderna verkar.
            Därför måste man på olika sätt hålla god kontakt och i det korta
            perspektivet vara uppmärksam på en region som
          </note>
          <note>
            Karlskogaregionen.
          </note>
          <note type="speaker">
            Anf. 68 HÅKAN STRÖMBERG (s):
          </note>
          <note>
            Fru talman! Jag är självfallet överens med arbetsmarknadsmarknadsministern
            om att det tar en viss tid innan insatser som skall verka på lång
            sikt ger effekt. Jag skulle vilja ge arbetsmarknadsministern ett
            ytterligare råd. Tag gärna kontakt med de regionala myndigheterna
            när det gäller arbetsmarknadssituationen i Örebro län!
          </note>
          <note>
            Där finns ett stort kunnande, och det finns framför allt ett
            stort kunnande bland de anställda i Bofors.
          </note>
          <note>
            Det är kanske ett av de företag i Sverige som har det största
            kunnandet när det gäller den teknologiska utvecklingen.
          </note>
          <note>
            Börje Hörnlund säger att jag tar i när jag uttalar min misstro
            mot den ekonomiska politik som regeringen har anvisat. Men jag
            tror faktiskt inte på den politiken. Jag tror inte att generella
            subventioner och skattesänkningar även för dem som inte behöver
            det skulle skapa stora insatser.
          </note>
          <note>
            Det är ändå någon i andra ändan som betalar detta, och det är
            de vanliga löntagarnas privatekonomi som raseras, och då minskar
            man också köpkraften.
          </note>
          <note>
            Jag vill sedan till Gudrun Norberg säga att hon bör tala litet
            tystare om raserad ekonomi. När socialdemokraterna tog över efter
            sex borgerliga år var det 90 miljarder i budgetunderskott, och
            fortfarande betalar vi 60 miljarder i räntor på lån från den borgerliga
            tiden. Vänta åtminstone några månader med att tala om en socialdemokratisk
            raserad ekonomi! Vi vill först se resultaten från denna regering,
            och därefter kan vi diskutera dessa frågor.
          </note>
          <note type="speaker">
            Anf. 69 GUDRUN NORBERG (fp):
          </note>
          <note>
            Fru talman! När det gäller frågan om raserad ekonomi vill jag
            gärna svara Håkan Strömberg. Det är väl alldeles uppenbart och
            tydliggjort, och det tror jag att hela svenska folket har mycket
            klart för sig, att socialdemokraterna lämnade efter sig ett stort
            svart hål inom ekonomin. Man målade upp en helt förfalskad bild
            inför valet om att ekonomin inte var så dålig i Sverige som den
            visade sig vara när man började titta i skrivbordslådorna i kansliet.
          </note>
          <note>
            Jag anser precis som Håkan Strömberg att det är viktigt att försöka
            få till stånd småindustri runt om i Karlskoga. Som arbetsmarknadsministern
            här har sagt är det viktigt att få i gång en mängd småföretag
            och att regeringen för en politik, något som jag vet att den gör,
            där man sänker kapitalbeskattningen och ökar satsningarna på småföretagen.
            Den nyligen framlagda småföretagspropositionen är ett bevis på
            detta.
          </note>
          <note>
            Vi skall inte misströsta när det gäller Karlskoga.
          </note>
          <note>
            Men jag håller med om att läget för närvarande är mycket bekymmersamt.
          </note>
          <note>
            Anf. 70 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Fru talman! Jag kommer att mycket noga följa denna region, Håkan
            Strömberg. Jag har haft ett längre samtal med landshövdingen i
            länet och hans medhjälpare.
          </note>
          <note>
            Jag tänker nu gå in på de olika kapitalbeskattningsreglerna och
            föra resonemanget så att frågan kommer mycket nära Håkan
          </note>
          <note>
            Strömberg. Om man t.ex. på en bank i Örebro ger
          </note>
          <note>
            8 % ränta medan man i Nora ger en ränta på 16 %, var skulle då
            Håkan Strömberg sätta in sina sparade pengar? Jag är rätt övertygad
            om att de då hamnade i Nora. Det är ungefär så som investerarna
            ser på olika länder. Vi kan inte i Sverige ligga på en egen och
            mycket högre nivå, även om det känns hårt när mycket smärtsamma
            besparingar måste göras. Det är litet besvärande att behöva göra
            dem på ett område där man har det svårt men kanske inte allra
            sämst i dag.
          </note>
          <note type="speaker">
            Anf. 71 HÅKAN STRÖMBERG (s):
          </note>
          <note>
            Fru talman! När det gäller frågan om i vilka banker man kommer
            att placera pengarna kan det också finnas anledning att fundera:
            Var är mina pengar säkrast under en litet längre tid? Man kanske
            inte skall ta den kortaste möjliga vägen för att skapa förmögenheter.
          </note>
          <note>
            Jag är mycket glad över och vill tacka Börje
          </note>
          <note>
            Hörnlund för hans engagemang. Det är inget tvivel om att det
            är mycket stort, och jag vet att han kommer att gripa sig an frågan
            och göra vad han kan. Det är helt klart att så är fallet.
          </note>
          <note>
            När det gäller jämförelsen som Börje Hörnlund gjorde är det självklart
            att vi i Sverige inte kan ligga på en högre nivå än vad man gör
            i andra länder i vår omvärld. Men det är viktigt att ta till vara
            det oerhört gedigna teknologiska kunnande som finns hos de anställda
            i företaget i Karlskoga. Det är viktigt, och jag tror också att
            man skulle kunna utveckla detta på andra områden och inte bara
            satsa på försvarsmateriel. Den tiden tror jag är förbi, och det
            är glädjande att den tillverkningen minskar. Vi får hoppas att
            världen blir fredligare så att vi helt kan komma bort från att
            satsa på rustning och försvarsmateriel. Det är ju inte den vägen
            vi skall vandra.
          </note>
          <note>
            Gudrun Norberg talar om den dåliga ekonomi som socialdemokraterna
            lämnade efter sig. Får jag då säga än en gång att man nu inte
            alls har den oerhört stora grop som den borgerliga regeringen
            lämnade efter sig. Det var ett budgetunderskott på 90
          </note>
          <note>
            miljarder. Det var en total upplåning under de sex borgerliga
            åren på närmare 400 miljarder, Gudrun
          </note>
          <note>
            Norberg, som socialdemokraterna fick ta över. Vi skall ta en
            debatt om den ekonomiska politiken, men den borgerliga regeringen
            måste ju först göra någonting, och deras åtgärder måste först
            verka.
          </note>
          <note>
            Talmannen anmälde att Gudrun Norberg anhållit att till protokollet
            få antecknat att hon inte ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            På förslag av talmannen beslöt kammaren kl. 15.31
          </note>
          <note>
            att ajournera förhandlingarna under fem minuter, då statsrådet
            Reidunn Laruén väntades anlända till kammaren för att lämna svar
            på interpellation 14.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.35.
          </note>
          <note>
            7 § Svar på interpellation 1991/92:14 om skadeståndsansvaret
            vid användning av polishund
          </note>
          <note>
            Anf. 72 Statsrådet REIDUNN LAURÉN
          </note>
          <note>
            (--):
          </note>
          <note>
            Fru talman! Birgit Henriksson har i en interpellation till justitieministern
            kritiserat gällande regler om statens skadeståndsansvar för sådana
            skador som orsakas av polishundar. Arbetet i regeringen är så
            fördelat att det är jag som skall svara på interpellationen.
          </note>
          <note>
            Birgit Henriksson hänvisar bl.a. till en skrivelse från rikspolisstyrelsen
            till justitiedepartementet. I
          </note>
          <note>
            den skrivelsen begärde rikspolisstyrelsen att reglerna om statens
            skadeståndsansvar för skador som orsakas då polishundar används
            i tjänsten snarast skulle ändras. Enligt rikspolisstyrelsen innebär
            reglerna att staten blir ersättningskyldig för skador som en polishund
            har orsakat, även om det varit helt befogat från polisiär synpunkt
            att använda hunden på det sätt som skett. I skrivelsen hänvisades
            till ett fall där en yngling blivit biten av en polishund och
            fått skadestånd efter avgörande i domstol.
          </note>
          <note>
            Den lag som kritiken riktar sig mot är lagen om tillsyn över
            hundar och katter. Enligt den lagen är hundägaren strikt ansvarig
            för skador som hunden orsakar. Hundägaren är alltså ersättningsskyldig
            även om han eller hon inte är vållande till skadan.
          </note>
          <note>
            Regeln motiveras huvudsakligen av att det ligger närmast till
            hands att hundens ägare svarar för skador som hunden orsakar.
          </note>
          <note>
            Dessa regler gäller för alla hundar, alltså även polishundar.
          </note>
          <note>
            Men det här innebär inte att den som skadas av en polishund alltid
            har rätt till ersättning. I dessa fall får nämligen allmänna regler
            om jämkning vid medvållande betydelse. Den som själv har medverkat
            till sin skada kan förlora rätten till skadestånd helt eller delvis.
            Om en polishund orsakar en skada trots att den använts på ett
            alldeles korrekt sätt, kan det ofta vara så att den skadelidande
            själv har medverkat till att skadan uppkom, t.ex. genom att själv
            begå våldshandlingar. I sådana fall kan den skadelidande helt
            eller delvis förlora rätten till ersättning.
          </note>
          <note>
            Men det kan också vara så att det är en helt oskyldig person
            som råkar bli angripen av en polishund. I ett sådant fall framstår
            det i regel som rimligt att staten får betala ersättning för skadan.
            För sådana fall passar alltså de nuvarande reglerna normalt sett
            bra.
          </note>
          <note>
            Jag delar dock uppfattningen att det finns anledning att se över
            reglerna om ansvaret för skador som orsakas av polishundar. Detta
            sker redan nu, fast i ett större sammanhang. Frågor om det allmännas
            ansvar för skador som uppkommer i samband med myndighetsutövning
            utreds för närvarande av en parlamentariskt sammansatt kommitté.
            Enligt sina direktiv skall den kommittén överväga även frågan
            om statens ersättningsskyldighet för sådana skador som beror på
            ingrepp som är helt befogade. Det är i det sammanhanget som man
            får behandla frågan om statens skadeståndsansvar för polishundar.
          </note>
          <note>
            Rikspolisstyrelsens skrivelse har överlämnats till den kommittén.
            Kommittén skall enligt sina direktiv avsluta sitt arbete före
            utgången av år 1992.
          </note>
          <note type="speaker">
            Anf. 73 BIRGIT HENRIKSSON (m):
          </note>
          <note>
            Fru talman! Jag vill börja med att tacka statsrådet
          </note>
          <note>
            Laurén för svaret. Det är bra att man utreder frågan, men det
            är mindre bra att man behöver så lång tid som fram till slutet
            av 1992, för att man har lagt in den i den stora utredningen om
            ansvar för skador som uppkommer vid myndighetsutövning.
          </note>
          <note>
            Sedan tillkommer ju all övrig tid innan beslut kan fattas och
            ytterligare tid innan ett positivt beslut kan träda i kraft.
          </note>
          <note>
            Detta, fru statsråd, tycker jag är klart otillfredsställande,
            eftersom man med en mycket enkel tillläggsformulering kan ändra
            den gamla lagtexten från 1943. Frågan om tjänstehundar har ju
            inte särskilt behandlats i de sekelgamla förarbetena.
          </note>
          <note>
            Jag anser att man måste ifrågasätta, om staten generellt sett
            alltid skall ha strikt ansvar i de fall då polismän använt sina
            hundar på ett korrekt sätt.
          </note>
          <note>
            Det strider klart mot det allmänna rättsmedvetandet att skadestånd
            alls kan komma på tal och behöva lång utredning eller att ersättning
            kan betalas ut till någon, helt eller delvis, som exempelvis gått
            till anfall eller på annat sätt attackerat eller hotat polisman
            och då blivit biten av hunden.
          </note>
          <note>
            När det gäller skador av vapen har man reglerat det här. När
            vapen används vid tjänsteutövning har man bedömt att strikt ansvar
            icke skall tillämpas.
          </note>
          <note>
            Hunden skall enligt mitt förmenande betraktas som ett vapen,
            ett självskydd. I mina -- och, jag försäkrar statsrådet, i de
            flestas -- ögon är det betydligt lindrigare att eventuellt råka
            ut för en väldresserad polishund än för en polisman som i trängt
            läge kanske måste avlossa sitt vapen. En polishund dödar inte.
            Det kan ett vapen göra.
          </note>
          <note>
            Fru statsråd! Rikspolisstyrelsens juridiska enhet har föreslagit
            en komplettering av 3 kap. 2 § första stycket i skadeståndslagen,
            en tillfällig komplettering som under tiden man utreder skulle
            kunna lösa det här problemet: Har skadan orsakats av en tjänstehund
            inom polisväsendet, skall ersättning utgå om den som ansvarar
            för hunden har gjort sig skyldig till fel eller försummelse med
            avseende på tillsynen över den. Med en sådan formulering vore
            saken klar, åtminstone tills man kommer med den stora, nya lagtexten.
          </note>
          <note>
            Fru statsråd! Jag har tidigare skrivit en motion i det här ärendet,
            och då nöjde jag mig med att en utredning pågår. Men nu har så
            många nya situationer uppstått att frågans brådskande lösning
            har aktualiserats. Under tiden utredningen pågår kommer vi t.ex.
            att få arrangera EM i fotboll. Visst vore det väl skönt med enkla
            klara regler inför detta arrangemang.
          </note>
          <note>
            Det farliga är, som jag ser det, om man i en trängd situation
            tvekar att använda polishunden och därför onödigtvis utsätter
            sig själv, andra människor och i vissa fall hunden för större
            fara.
          </note>
          <note>
            Jag relaterade i min interpellation till ett nu pågående rättsfall
            som upprört och upprör sinnena mycket starkt, och det inte bara
            i mitt hemlän. Det blev känt för ett tag sedan att Ion Ursut stämt
            en
          </note>
          <note>
            Köpingspolis för misshandel och begär skadestånd.
          </note>
          <note>
            Hunden bet honom vid infångandet.
          </note>
          <note>
            Då fick jag ett samtal, där man ifrågasatte om polisen fick vara
            ''hur brutal som helst''. Men jag fick oräkneliga samtal, där
            man tyckte att nu får det vara nog. En hel del påpekade t.o.m.
            att ingen hade bitit Ion Ursut om han hållit sig där han skulle.
          </note>
          <note>
            Det här upprör sinnena. Många människor vågade faktiskt inte
            eller fick inte bo i sina sommarstugor i våra trakter. Man vågade
            inte gå ut i skogen, man var rädd för att vara ensam hemma, även
            i bebodda trakter, och vi var många som med oro undrade om alla
            polismän som vi/samhället sänt ut till vårt skydd skulle komma
            tillbaka med livet i behåll efter den veckolånga jakt -- eller
            hur man skall uttrycka det --
          </note>
          <note>
            som pågick.
          </note>
          <note>
            Faktum är att polismän blev beskjutna. Ion Ursut medgav vid förhör
            att han skjutit, men eftersom det inte kunde ledas i bevis att
            han medvetet siktat på enskild polisman ansågs gärningen vara
            utan betydelse. Brottet att skjuta mot polisman i tjänst kan alltså
            beskrivas som inte särskilt allvarligt.
          </note>
          <note>
            Det är den här kopplingen, fru statsråd, som upprör sinnena,
            som urholkar tilltron till vårt rättssystem, som skapar misstro
            i allmänhet mot allas vår förmåga eller ens vilja att ändra på
            sakernas tillstånd. Det är viktigt att människor uppfattar de
            lagar och regler som gäller som riktiga och rätt tillämpade.
          </note>
          <note>
            Skadeståndslagen uppfattas i dag inte som rimlig.
          </note>
          <note>
            Det är inte rimligt att man lägger ner en undersökning som gäller
            skott mot polismän men drar i väg med stora arrangemang när det
            gäller ingripande med polishund i just samma fall.
          </note>
          <note>
            Statsrådet Laurén hänvisar i sitt svar till rikspolisstyrelsens
            skrivelse, som tar upp ett gammalt fall. Det jag här har berört
            har hänt och händer nu, och snart får vi EM i fotboll. Det visar
            tydligt, tycker jag, hur viktigt det är att skynda på med vissa
            delar av lagstiftningen. Det är därför jag vill fråga fru statsrådet,
            om hon är villig att med detta som bakgrund bryta ut ärendet om
            strikt ansvar för polishund ur den stora utredningen och åtminstone
            tillfälligt justera lagen med ett kort tillägg.
          </note>
          <note>
            Anf. 74 Statsrådet REIDUNN LAURÉN
          </note>
          <note>
            (--):
          </note>
          <note>
            Fru talman! Jag håller med Birgit Henriksson om att det naturligtvis
            inte får vara så att staten alltid blir skadeståndsskyldig gentemot
            den som ett angrepp med tjänstehund riktar sig mot. Det kan ju
            tyckas, som lagen är utformad, att staten skulle kunna bli ersättningsskyldig
            i fall då det inte bör föreligga något skadeståndsansvar.
          </note>
          <note>
            Jag anser i likhet med Birgit Henriksson att lagen bör ses över,
            men det är vissa problem med en lagändring. Jag kan som exempel
            nämna att en fråga här är om ett undantag från det strikta ansvaret
            skall gälla bara vid sådana tillfällen när hunden används i myndighetsutövning
            och liknande fall.
          </note>
          <note>
            En annan fråga är för vilka hundar som det skall gälla särskilda
            regler, om undantaget bara skall gälla polishundar eller också
            för hundar som används av andra myndigheter.
          </note>
          <note>
            En tredje fråga är, som jag nämnde i mitt svar, vad som bör gälla
            i sådana fall då en oskyldig person kommer i vägen för hunden.
          </note>
          <note>
            Jag tror att vi har samma uppfattning i sak, Birgit
          </note>
          <note>
            Henriksson och jag, men jag menar alltså att vi måste skaffa
            oss ett fullgott underlag för ett beslut.
          </note>
          <note>
            Det finns enligt min mening ingen anledning för polisen att tveka
            att använda tjänstehund, med hänvisning till den jämkningsregel
            som jag talade om. Om den som blir utsatt för ett angrepp av hunden
            har varit medvållande i någon utsträckning, skall skadeståndet
            kunna jämkas helt eller delvis.
          </note>
          <note>
            Jag kan naturligtvis inte kommentera ett enskilt fall, det som
            Birgit Henriksson senast tog upp här.
          </note>
          <note>
            Men jag vill gärna tillägga att jag kommer att följa det här
            mycket uppmärksamt. Om det skulle visa sig att tillämpningen av
            reglerna leder till orimliga konsekvenser, blir det enligt min
            mening nödvändigt att vidta åtgärder utan att avvakta utredningens
            resultat.
          </note>
          <note type="speaker">
            Anf. 75 BIRGIT HENRIKSSON (m):
          </note>
          <note>
            Fru talman! Nej, jag vet att hundföraren inte alltid döms som
            skyldig, men det blir fråga om långa utredningar som man borde
            slippa, och de hundförande poliser som är utsatta för utredningarna
            har under tiden ofta en besvärlig sits.
          </note>
          <note>
            Min interpellation gällde bara polishund vid myndighetsutövning,
            för jag är ju medveten om att det pågår en stor utredning.
          </note>
          <note>
            Oskyldiga personer som drabbas omfattas naturligtvis alltid av
            ett skadeståndsansvar. Det skulle också framgå av det lilla tillägg
            som föreslagits av juridiska enheten på RPS.
          </note>
          <note>
            Statsrådet sade att man har ingen anledning att tveka att använda
            hunden, men man gör faktiskt det ibland. Det är samma förhållande
            som att oerhört många civila personer tvekar att ingripa därför
            att de är rädda för att ha ansetts tillgripa större våld än nöden
            kräver. Det är ofta svårt att ta de här avgörandena. Det skulle
            skapa större trygghet med omvända regler.
          </note>
          <note>
            Jag är tacksam för att statsrådet ämnar följa utredningen, som
            upprör sinnena och som klart strider mot den rättspraxis vi har.
          </note>
          <note>
            Jag förstår inte varför man inte redan nu kan sätta i gång med
            att se över lagen. Statsrådet sade ju att om hon finner detta
            otillfredsställande kommer hon att göra något. Varför går det
            inte att göra något nu? Det verkar som om att vi är överens i
            sak.
          </note>
          <note>
            Jag förstår att vi har samma inställning och är inne på samma
            linje.
          </note>
          <note>
            Anf. 76 Statsrådet REIDUNN LAUR$N
          </note>
          <note>
            (--):
          </note>
          <note>
            Fru talman! Jag kan förstå Birgit Henrikssons otålighet. Vi har
            överlämnat rikspolisstyrelsens skrivelse till utredningen. Jag
            tror själv att vi får ett bättre underlag för beslut om utredningen
            får arbeta som det är tänkt. Jag kan upprepa mitt besked igen.
            Jag skall följa ärendet noga. Om det visar sig inte fungera --
            som jag ändå hoppas att det skall göra tills vidare -- kan det
            bli nödvändigt för mig att vidta åtgärder.
          </note>
          <note type="speaker">
            Anf. 77 BIRGIT HENRIKSSON (m):
          </note>
          <note>
            Fru talman! På sätt och vis hoppas jag att det inte skall bli
            nödvändigt att vidta åtgärder. Jag vill icke att något negativt
            skall inträffa. Samtidigt är jag tacksam att statsrådet säger
            sig ämna följa ärendet och med skyndsamhet, om det så behövs,
            företa en ändring.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1991/92:22 om kärnkraftsavveckling
            m.m. vid eventuellt medlemskap i EG
          </note>
          <note>
            Anf. 78 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Gudrun Schyman har frågat mig om ett eventuellt medlemskap
            i EG skulle påverka
          </note>
          <note>
            Sveriges möjligheter att avveckla kärnkraften i
          </note>
          <note>
            Sverige och att dessutom verka för en internationell avveckling.
            Vidare har Gudrun Schyman frågat om hur EES-avtalet och ett eventuellt
            EG-
          </note>
          <note>
            medlemskap påverkar Sveriges möjligheter att säga nej till lagring
            av utländskt atomavfall.
          </note>
          <note>
            Jag kan svara tämligen kortfattat på Gudrun
          </note>
          <note>
            Schymans frågor. Sveriges möjligheter att avveckla kärnkraften
            kommer inte att påverkas av fördraget om Europeiska atomenergigemenskapen,
          </note>
          <note>
            Euratom, vid ett eventuellt medlemskap i EG.
          </note>
          <note>
            Över huvud taget kommer den kärnkraftspolitik
          </note>
          <note>
            Sverige kan vilja föra inte att påverkas av Euratomfördraget.
            Varken Euratom-fördraget eller några andra regler inom EG anger
            hur ett visst medlemsland skall producera sin energi. Det står
            varje land fritt att välja energikälla utan inblandning från EG,
            under förutsättning att det sker på ett från miljöskyddssynpunkt
            acceptabelt sätt.
          </note>
          <note>
            Sverige har inte, och kommer heller inte att få, någon skyldighet
            att ta emot utländskt använt kärnbränsle och kärnavfall för lagring
            eller annan form av slutförvaring i Sverige. Det finns ingen skyldighet
            för något land inom EG att ta hand om andra länders använda kärnbränsle
            eller kärnavfall.
          </note>
          <note>
            Det har tvärtom länge funnits en grundläggande princip när det
            gäller hantering av kärnavfall, inte bara i Sverige utan även
            i länder inom EG, att varje land tar ansvar i alla led för hanteringen
            av det använda kärnbränsle och kärnavfall som uppkommer inom det
            egna landet. Denna princip innebär att slutförvaring skall ske
            inom det egna landet.
          </note>
          <note>
            Den utredning som har i uppdrag att göra en översyn av kärntekniklagstiftningen
            kommer snart att lägga fram sitt slutbetänkande. Enligt vad jag
            har erfarit kommer utredningen att föreslå bl.a. att det i kärntekniklagen
            nu införs en uttrycklig regel med innebörden att utländskt kärnbränsle
            och kärnavfall inte kan slutförvaras i Sverige. Förslaget har
            tagits fram efter samråd med experter inom
          </note>
          <note>
            EG-kommissionen.
          </note>
          <note type="speaker">
            Anf. 79 GUDRUN SCHYMAN (v):
          </note>
          <note>
            Fru talman! Jag skall be att få tacka miljöministern för svaret.
            Jag är glad över att det är Olof
          </note>
          <note>
            Johansson som blev miljöminister. När man nu har att välja mellan
            fyra onda ting, som det innebär med en borgerlig regering, tycker
            jag att det var bra att Olof Johansson fick detta uppdrag. Jag
            säger detta med utgångspunkt i att jag vet att vi har en stor
            samsyn i många miljöfrågor och att vi har ett förflutet tillsammans
            i folkkampanjen mot kärnkraft. Jag hoppas att vi också kan ha
            en framtid tillsammans i folkkampanjen mot kärnkraft.
          </note>
          <note>
            Dessa frågor är ställda på grund av att det är frågor som har
            dykt upp inför ett eventuellt medlemskap i
          </note>
          <note>
            EG. Inom EG betraktas kärnkraftsavfall som en vara, och varors
            fria cirkulation är en av de s.k.
          </note>
          <note>
            friheterna inom EG.
          </note>
          <note>
            Om man tar till sig svaret rakt av skulle man kunna säga: ''Så
            bra då. Då behöver vi inte vara oroliga.''
          </note>
          <note>
            Tydligen har ett falskt larm gått i tidningarna, radio och annan
            massmedia när dessa frågor har dykt upp. Jag är dock inte så säker
            fortfarande, men jag hoppas kunna bli säkrare efter denna debatt.
          </note>
          <note>
            Om Sverige, Olof Johansson, blir medlem i EG
          </note>
          <note>
            innebär det samtidigt ett medlemskap i Euratom, eller hur? Av
            dess stadgar framgår att Euratom skall utveckla kärnenergin. Syftet
            med Euratom anges vara att genom skapandet av erforderliga betingelser
            för en snabb organisation och tillväxt av kärnenergiindustrierna
            bidra till en höjning av levnadsstandarden i medlemsstaterna.
            Om Sverige blir medlem i organisationen, har Sverige då inte några
            som helst förpliktelser att leva upp till syftet med organisationen?
          </note>
          <note>
            I den senaste av de gröna böckerna om Sveriges förhållande till
            EG framhålls följande: Ett medlemskap i EG skulle betyda ett utökat
            internationellt samarbete inom kärnavfallsområdet. Vad betyder
            det i klarspårk?
          </note>
          <note>
            Jag vet att enligt Euratoms stadgar, 52 §, är EG-
          </note>
          <note>
            medlem förpliktigad att underkasta sig Euratoms gemensamma försörjningspolitik
            och optionsprivilegium beträffande malm, råvaror och speciellt
            klyvbart material. Lydelsen av den paragrafen måste väl på något
            sätt påverka Sverige om vi väljer att bli medlem i denna organisation?
          </note>
          <note>
            Jag har svårt att se hur vi skulle kunna säga att det tänker
            Sverige inte befatta sig med. Sverige är gärna med, men inte i
            de avseendena.
          </note>
          <note>
            I interpellationssvaret står det att Sverige har inte och kommer
            inte heller att få någon skyldighet att ta emot använt kärnbränsle
            och kärnkraftsavfall.
          </note>
          <note>
            Har vi möjlighet, om vi skulle vilja, är det ett fritt val? Även
            om Sverige inte kan tvingas på dessa atomsopor, kanske det finns
            de som tycker att det skulle vara en god affär. Avfall har ju
            bytts mellan länder, i verkligheten, just för att det kan utgöra
            en god affär. Det vet Olof Johansson också.
          </note>
          <note>
            Hur definieras avfall inom EG? Det har vi haft en diskussion
            om i Sverige inom folkkampanjen.
          </note>
          <note>
            Såvitt jag kan förstå definieras avfall som avfall först när
            det grävs ned i jorden. Ända tills avfallet har grävts ned betraktas
            det som en vara som får säljas och cirkulera fritt. Det spelar
            alltså ingen roll att Sverige har principer om avfall, om Sverige
            har en annan definition på vad avfall är.
          </note>
          <note>
            Det finns en utredning som skall hyfsa till kärntekniklagen.
            Det står i interpellationssvaret att det skall stå i den kommande
            lagen att kärnbränsle och kärnavfall inte skall slutförvaras i
            Sverige. Jag skulle vilja ha en definition som säger att sådant
            material inte ''får'' slutförvaras i Sverige. Det vore bra om
            Olof Johansson och jag kunde vara överens om det.
          </note>
          <note>
            Det står också i interpellationen att förslag har tagits fram
            efter samråd med experter inom EG-
          </note>
          <note>
            kommissionen. Samråd kan innebära vad som helst. Vi har en MBL-lagstiftning
            som innebär samråd -- sedan avskedas folk. Vi i vänsterpartiet
            brukar säga att man tutar innan man kör över. Är det så med denna
            fråga också? Vad exakt kommer denna lagstiftning säga? Vad jag
            förstår är problemet att få en lag godkänd i EG som säger att
          </note>
          <note>
            Sverige inte vill ta emot just utländskt avfall. Det blir en
            diskriminering så länge man betraktar detta avfall som en handelsvara.
            Har vi möjligheter i
          </note>
          <note>
            Sverige att stifta en lag som säger att Sverige inte vill ta
            emot utländskt kärnavfall? Det är ju frågan, och jag skulle bli
            väldigt glad om jag fick ett klargörande.
          </note>
          <note>
            Anf. 80 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Jag välkomnar den här debatten, men både Gudrun Schyman
            och jag är medvetna om att vi har en tilltänkt förhandling framför
            oss. Inför den gäller det att analysera alla frågor, ungefär som
            grönböckerna har gjort och måhända även djupare än så. Det arbetet
            pågår.
          </note>
          <note>
            Låt mig på den punkten säga att vi kan få anledning att återkomma
            till den sorterns frågor längre fram när vi har gjort det jobbet.
          </note>
          <note>
            Det som nu är viktigt är att granska EES-avtalet.
          </note>
          <note>
            Där är inget av denna problematik berörd. Det beror helt enkelt
            på att det inte finns något gemensamt intresse, vare sig i EFTA-gruppen
            eller i EG-gruppen i detta sammanhang. Alla inom EG
          </note>
          <note>
            har inte kärnkraft, och inte heller alla inom EFTA.
          </note>
          <note>
            Därför är det svårt att enas om en gemensam hållning inom någon
            av dessa organisationer.
          </note>
          <note>
            Det är naturligtvis det principiella svaret här. Vi har gemensamma
            intressen med en del länder som har samma inriktning som vi. En
            del av dessa har inte introducerat kärnkraft över huvud taget.
          </note>
          <note>
            På denna punkt vill jag, som sagt, inte antecipera för mycket
            inför kommande förhandlingar, men det är viktigt att i detta läge
            kunna ge klara besked så långt situationen är klar. Det är detta
            interpellationssvaret är ett uttryck för.
          </note>
          <note>
            Jag vill alltså inte säga att detta är problemfritt,
          </note>
          <note>
            Gudrun Schyman, men jag vill säga att så här långt är det problemfritt.
            Detta är svaret och därför har jag också gett ett tydligt svar
            i dag.
          </note>
          <note>
            Sen kan det finnas anledning att ta upp den mindre seriösa delen
            av texten i Gudrun Schymans interpellation. Jag ville inte göra
            det i och för sig, även om Gudrun Schyman snuddade vid det här.
          </note>
          <note>
            Jag vill bara säga en sak när det gäller fyra onda ting, partisammansättningen
            i den nuvarande regeringen. I dagsläget är det faktiskt så att
            dessa fyra partier plus ett till står bakom energiöverenskommelsen.
          </note>
          <note>
            Detta brukar ibland misstolkas. Man säger att om man inte är
            överens om någonting då kan alla vara med. Men det är fel. Det
            är viktigt att se den parlamentariska och politiska konsekvensen
            detta.
          </note>
          <note>
            Det är detta jag vill understryka.
          </note>
          <note>
            Om man inte hade haft energiöverenskommelsen och inte den numera
            breda parlamentariska förankringen för den, så hade den fortsatta
            misstroendekampanjen mot energipolitiken fortsatt. Det tror jag
            inte vare sig Gudrun Schyman eller jag själv eller några andra
            som vill ha en ansvarsfull energipolitik hade varit intresserade
            av.
          </note>
          <note>
            Därför spelar energiöverenskommelsen en viktig roll, liksom anslutningen
            av två nya partier till den samma.
          </note>
          <note type="speaker">
            Anf. 81 GUDRUN SCHYMAN (v):
          </note>
          <note>
            Herr talman! Jag har ju skrivit om energiöverenskommelsen i min
            interpellation.
          </note>
          <note>
            Seriöst eller inte så tycker jag att jag har redogjort för en
            verklighet. Den har uppfattats bland energiproducenterna i landet
            som att nu är det fritt fram, det blir ingen avveckling av kärnkraften.
          </note>
          <note>
            Jag vore väldigt glad om Olof Johansson här i kammaren kunde
            säga att då har de missförstått saken totalt, tvärtom kommer vi
            att så fort som möjligt se till att avvecklingen av kärnkraften
            börjar. Det vore ett bra klarläggande, så att de i så fall får
            klart för sig att de har uppfattat saken fel.
          </note>
          <note>
            Jag tog inte upp EES-avtalet i min interpellation,
          </note>
          <note>
            Olof Johansson. Vad jag har förstått av det -- i den mån jag
            har granskat det hittills -- så berör det inte dessa frågor. Jag
            tog upp ett EG-medlemskap.
          </note>
          <note>
            Det går väl inte att sitta här, som minister i en regering som
            säger att en av de fyra viktigaste frågorna är att så fort som
            möjligt se till att Sverige blir medlem i EG, och samtidigt säga
            att vi har en förhandling framför oss, arbetet pågår, vi får anledning
            att återkomma.
          </note>
          <note>
            Man kan väl läsa innantill, Olof Johansson.
          </note>
          <note>
            Euratom är en av de organisationer man blir medlem i om man vill
            vara med i EG. Euratom har sina stadgar och sina paragrafer där
            det står mycket uttryckligt det som jag redogjorde för från talarstolen.
          </note>
          <note>
            Då kan man inte säga att vi får se hur det blir. Det är ju bara
            att läsa innantill att detta är vad Euratom stadgar. Antingen
            skall vi då ha ett undantag för detta som rör energin, och det
            är väl inte troligt.
          </note>
          <note>
            EG skall väl ha en gemensam energimarknad. Det skall köpas och
            säljas, produceras och distribueras fritt när det gäller energi
            inom EG. Då kan inte
          </note>
          <note>
            Sverige säga att dessa delar vill vi stå utanför.
          </note>
          <note>
            Jag tycker det finns många frågetecken inför ett eventuellt medlemskap
            i EG. Då tycker jag att man bör passa på nu, innan vi blir medlemmar,
            att ta upp dessa frågor och diskutera dem öppet och granska det
            som finns att granska och läsa innantill i de texter och förslag
            som faktiskt finns.
          </note>
          <note>
            Jag har i denna kammare varit med om att diskutera kärnkraftsavveckling
            med den förra regeringen. Birgitta Dahl sade på den tiden -- det
            är något år sedan -- att vi skall med all kraft verka för en avveckling
            av kärnkraften, nationellt och internationellt. Det tycker jag
            är en mycket angelägen uppgift. Jag hoppas att Olof Johansson
            också tycker det. Eftersom jag utgår ifrån att han tycker det,
            eftersom det har varit centerns linje, så undrar jag: På vilket
            sätt har vi möjligheter som medlemmar i Euratom att verka för
            en internationell avveckling av kärnkraften? Jag kan inte riktigt
            se hur det stämmer överens med
          </note>
          <note>
            Euratoms stadgar.
          </note>
          <note>
            Anf. 82 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Det finns alltid en risk i sådana här diskussioner
            att vi hamnar utanför ämnesområdet eller i varje fall vidgar det
            avsevärt.
          </note>
          <note>
            Som jag sade inledningsvis vill jag avgränsa denna debatt till
            de frågeställningar som har nämnts.
          </note>
          <note>
            Bland dem är faktiskt EES. Det finns i Gudrun
          </note>
          <note>
            Schymans egen interpellation, den sista frågan, tror jag, och
            det var därför jag tog upp detta.
          </note>
          <note>
            När det gäller det internationella samarbetet vet
          </note>
          <note>
            Gudrun Schyman lika bra som jag att man i olika internationella
            organisationer naturligtvis kan lägga tyngdpunkten olika i sina
            strävanden.
          </note>
          <note>
            Det gäller t.ex. IAEA -- jag kan ta det som ett bra exempel,
            eftersom Sverige är medlem. Det handlar om kärnsäkerhet. IAEA
            har också en ändamålsparagraf som innebär spridning av kärnkraft.
            Vi har sett det så -- även om det inte funnits politisk majoritet
            för detta som bekant -- att detta är en fråga om att genom demokratiska
            beslut i Sverige få Sverige att agera för att ändra ändamålsparagrafen.
          </note>
          <note>
            Jag har samma principiella synpunkter på vilken organisation
            det än är fråga om där Sverige är medlem. Men det handlar om att
            skapa politisk majoritet på hemmaplan. Det är där man skall börja.
          </note>
          <note>
            Därmed har jag också besvarat frågan om
          </note>
          <note>
            Euratom. Det finns ingen anledning att ha någon annan principiell
            uppfattning.
          </note>
          <note>
            Vår medverkan i ett vidare internationellt sammanhang handlar
            om forskning och utveckling beträffande kärnsäkerhet, strålskydd
            och hantering av kärnavfall. Det här är så stora, viktiga och
            avgörande frågor, som är dyra att hantera, att det självfallet
            finns anledning att åstadkomma en samordning av resurserna.
          </note>
          <note>
            När det gäller energiöverenskommelsen konstaterar jag bara att
            det finns en riksdagsmajoritet för den energiöverenskommelse som
            slöts i början av detta år. I vår regeringsförklaring heter det:
            ''Den s.k.
          </note>
          <note>
            energiöverenskommelsen ligger fast.'' Som Gudrun
          </note>
          <note>
            Schyman också vet, fanns det i den proposition som behandlades
            av riksdagen i juni en hänvisning till riksdagsbeslutet 1988,
            där det bl.a. het kärnkraftsavvecklingen skall vara klar ''senast
            år
          </note>
          <note>
            2010''. Sedan finns det i regeringskretsen och här i riksdagen
            olika bedömningar från olika partier. Det är den hänvisningen
            som det finns en riksdagsmajoritet för, och därför bör man inte
            ifrågasätta den i debatten -- den är ett faktum.
          </note>
          <note type="speaker">
            Anf. 83 GUDRUN SCHYMAN (v):
          </note>
          <note>
            Herr talman! Jag förstår att det inte kan vara lätt att heta
            Olof Johansson och tillhöra centerpartiet i den här regeringen
            vad gäller energipolitiken. Visst ligger den fast, men det är
            riktigt att det har talats om ''senast år 2010'' och ''när samhällsekonomin
            så tillåter''. Det finns många s.k. snorhala formuleringar i energiöverenskommelsen,
            och det skall tolkas en gång om året, bl.a. här. Jag ställer mig
            mycket frågande inför hur det skall gå till.
          </note>
          <note>
            Kärnkraftenergiproducenterna i landet har uppfattat signalerna
            så att de har lagt scenarierna om en avveckling år 2010 åt sidan.
            Det var de uppgifter jag fick när jag under valrörelsen besökte
            ett antal kärnkraftproducenter.
          </note>
          <note>
            Olof Johansson säger att man skall gå med i internationella organisationer
            för att kunna förändra dem. Vi är med i IAEA, trots att vi vet
            att den organisationen har det dubbla syftet att både se till
            säkerheten och sprida den s.k. fredliga användningen av kärnenergi.
            Både vänsterpartiet och centerpartiet har motionerat om att syftet
            bör ändras så att IAEA blir en internationell organisation för
            avveckling av kärnkraft. Jag tror att vi har skrivit under samma
            motioner i den här frågan, och det är riktigt att vi inte har
            fått politisk majoritet för den. Arbetet fortsätter träget, och
            jag hoppas fortfarande på ett samarbete med centerpartiet vid
            nästa allmänna motionstid vad gäller motioner med just denna innebörd.
          </note>
          <note>
            Om Olof Johansson tror att vi kan gå med i
          </note>
          <note>
            Euratom och förändra syftet är det väl naivt. Det är ändå en
            organisation som bygger på en mycket klar majoritets politiskt
            uttalade vilja att främja och sprida kärnkraften m.m. Det gäller
            att få fram klyvbart material. Det finns en klar koppling mellan
            kärnkraft och kärnvapen, osv. Det där känner vi till, eller hur?
            Det syftet har jag mycket svårt att tro att Sverige, genom ett
            medlemskap i den här organisationen via EG, skulle kunna förändra
            till att Euratom blir en internationell organisation för avveckling
            av den civila kärnkraften. Det är bra att man har en missionerande
            inställning till omvärlden, men det här är ändå att ta i.
          </note>
          <note>
            Jag undrar fortfarande, Olof Johansson: Kommer det att bli möjligt
            för Sverige att stifta en lag som säger att Sverige inte tar emot
            utländskt avfall?
          </note>
          <note>
            Anf. 84 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Låt mig bara konstatera att Gudrun
          </note>
          <note>
            Schyman drar litet för långtgående slutsatser av det jag har
            sagt. Vad jag ville påvisa var parallellen mellan IAEA och Euratom
            och påvisa att det är här i riksdagen och därefter i regeringen
            som vi lägger fast vår politik. När det gäller just Euratomfördraget
            finns det inte där något krav på enskilda länder att verka för
            kärnkraften och sprida den till andra länder. Det står varje land
            fritt att bedriva den kärnkraftspolitik som man önskar.
          </note>
          <note>
            För att kommentera den andra delen av frågeställningen vill jag
            säga att det är riktigt att använt kärnbränsle är en vara, men
            vi kan neka slutförvaring och införsel i Sverige. Det råder inte
            något motsatsförhållande i detta fall.
          </note>
          <note>
            Beträffande det som komma skall, har jag varit angelägen om att
            markera att vi har en ordentlig beredning både av EES-avtalet
            och av det kommande förhandlingarna med EG, och därför vill jag
            inte antecipera det här ??? i de fallet. Jag har svarit så rakt
            som det är möjligt i dag med utgångspunkt till Gudrun Schymans
            interpellation.
          </note>
          <note>
            I fråga om signalerna till kärnkraftproducenterna, tror jag avslutningsvis
            att det är viktigt att det kommer en signal också från riksdagen
            om att det finns en bred parlamentarisk majoritet för energiöverenskommelsen
            och den proposition som följde på den. Det är en styrka, inte
            en svaghet.
          </note>
          <note>
            Tredje vice talmannen anmälde att Gudrun
          </note>
          <note>
            Schyman anhållit att till protokollet få antecknat att hon inte
            ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1991/92:73 Sekretess inom rättsväsendets informationssystem
          </note>
          <note>
            Redogörelse
          </note>
          <note>
            1991/92:1 Justitieombudsmännens ämbetsberättelse
          </note>
          <note>
            Motionerna
          </note>
          <note>
            med anledning av prop. 1991/92:31 Vissa internationella åtaganden
            på atomansvarsområdet, m.m.
          </note>
          <note>
            1991/92:L3 av John Andersson m.fl. (v)
          </note>
          <note>
            1991/92:L4 av Lennart Daléus och Birgitta
          </note>
          <note>
            Hambraeus (c)
          </note>
          <note>
            med anledning av prop. 1991/92:33 Fortsatt godtagande av byggprodukter
            som godkänts i annat nordiskt land
          </note>
          <note>
            1991/92:Bo1 av Sten Svensson (m)
          </note>
          <note>
            10 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 13 november
          </note>
          <note type="speaker">
            1991/92:125 av Knut Wachtmeister (m) till kommunikationsministern
            om hastigheten på motorvägar:
          </note>
          <note>
            Avser statsrådet verka för att hastigheten på motorvägar generellt
            sätts till 110 km/tim?
          </note>
          <note>
            1991/92:126 av Isa Halvarsson (fp) till kommunikationsministern
            om småbåtslederna på
          </note>
          <note>
            Vänern:
          </note>
          <note>
            I Vänern finns sedan mycket länge speciella skärgårdsfarleder
            för fritidsbåtar. Dessa leder används flitigt av småbåtar i området
            och av turister. Enligt uppgift från seglationsstyrelsen är nu
            utmärkningen av dessa farleder i fara på grund av ekonomiska problem.
          </note>
          <note>
            Det finns närmare 15 000 registrerade fritidsbåtar på Vänern
            och till detta kommer ett mycket stort antal svenska och utländska
            besökande båtar.
          </note>
          <note>
            Turismen som bygger på Laxfond Vänern och Göta kanal är beroende
            av skärgårdslederna.
          </note>
          <note>
            Med anledning av ovanstående vill jag fråga statsrådet:
          </note>
          <note>
            Är statsrådet beredd att medverka till att utmärkningen av småbåtsleder
            på Vänern kan bibehållas?
          </note>
          <note>
            11 § Kammaren åtskildes kl. 16.17.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 4 §
            anf. 27 (delvis) och
          </note>
          <note>
            av talmannen därefter t.o.m. 8 § anf. 80 (delvis) och
          </note>
          <note>
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
