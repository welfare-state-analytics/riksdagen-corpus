<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--30</head>
          <docDate when="1991-11-30">1991-11-30</docDate>
        </div>
      </front>
      <body>
        <div>
          <note>
            1 § Svar på interpellation 1991/92:15 om avskaffandet av bostadsdepartementet
          </note>
          <note type="speaker">
            Anf. 1 Statsminister CARL BILDT (m):
          </note>
          <note>
            Fru talman! Oskar Lindkvist har frågat mig om vilka motiv som
            ligger bakom förslaget att avveckla bostadsdepartementet. Jag
            ber Oskar Lindkvist om ursäkt för att jag inte har haft möjlighet
            att besvara interpellationen förrän nu. Å andra sidan är det vid
            denna tidpunkt som förändringarna börjar träda i kraft.
          </note>
          <note>
            Det är förbehållet regeringen att organisera regeringskansliet
            så att arbetet kan bedrivas på ett ändamålsenligt och effektivt
            sätt. Det är ytterst statsministern som beslutar om statsrådens
            ansvarsområden.
          </note>
          <note>
            I samband med regeringsförklaringen anmälde jag här i kammaren
            vilka statsråd som skulle ingå i regeringen, samtidigt som jag
            aviserade de kommande förändringarna i departementsindelningen.
          </note>
          <note>
            Regeringskansliet har vid skilda tillfällen omorganiserats. De
            senaste större departementsförändringarna ägde rum åren 1983,
          </note>
          <note>
            1987, 1989 och 1990.
          </note>
          <note>
            År 1983 upphörde ekonomi-, budget-, handels- och kommundepartementen,
            och två nya departement, finans- och civildepartementen, inrättades.
            År 1987
          </note>
          <note>
            inrättades miljö- och energidepartementet, och vissa ärendegrupper
            omfördelades mellan några departement. År 1989 omfördelades en
            stor mängd ärendegrupper mellan departementen. År 1990, slutligen,
            flyttades bl.a. energipolitiken till industridepartementet, och
            ett miljödepartement tog över den fysiska riksplaneringen från
            bostadsdepartementet.
          </note>
          <note>
            Det är enligt min mening naturligt och nödvändigt att departementsorganisationen
            ses över från tid till annan för att anpassas till de man som
            utvecklingen i såväl Sverige som vår omvärld ställer. Det är mot
            denna bakgrund som den nu pågående departementsreformen skall
            ses. Avsikten är att den nya departementsorganisationen skall
            träda i kraft den 1 december. Den kommer att vara lokalmässigt
            genomförd senast den 1 februari 1992.
          </note>
          <note>
            Bland de förändringar som kommer att vidtas kan nämnas att polisfrågorna
            flyttar från civil- till justitiedepartementet. Därmed åstadkoms
            bl.a. en närmare knytning mellan viktiga rättsliga frågor och
            ledningen för den polisiära verksamheten.
          </note>
          <note>
            Utbildningsdepartementet får i detta sammanhang ett mer renodlat
            ansvar för utbildningsfrågorna liksom samordningsansvaret inom
            regeringskansliet för forskningsfrågorna, vilket tidigare har
            åvilat statsrådsberedningen.
          </note>
          <note>
            Kulturfrågornas betydelse understryks genom att dessa bildar
            stommen i ett helt nytt departement, som också får ansvaret för
            media-, jämställdhets-, invandrings- och flyktingpolitiken.
          </note>
          <note>
            De regionalpolitiska frågorna kan inte ses isolerade från arbetsmarknadspolitiken
            och flyttas därför från industridepartementet, som ombildats till
            ett näringsdepartement, till arbetsmarknadsdepartementet.
          </note>
          <note>
            Vissa frågor, som tidigare handlagts inom regeringskansliet,
            bedöms numera ha karaktären av myndighetsuppgifter, varför delar
            av civildepartementets verksamhet flyttats till tre stabsmyndigheter
            som är underställda regeringen, nämligen statskontoret, riksrevisionsverket
            och arbetsgivarverket.
          </note>
          <note>
            Vad angår de frågor som i dag handläggs i bostadsdepartementet,
            speglar självfallet den nya departementsindelningen en ny syn
            på bostadspolitikens roll i samhället. Till en del handlar det
            om förändringar som genomfördes eller förutskickades av den tidigare
            regeringen och som den nuvarande regeringen avser att fullfölja.
          </note>
          <note>
            Dit hör strävan att minska subventionerna och att stimulera en
            ökad rörlighet på bostadsmarknaden.
          </note>
          <note>
            Samtidigt har den nuvarande regeringen i viktiga delar signalerat
            en kursomläggning i bostadspolitiken. Systemet med räntelån kommer
            inte att träda i kraft. Subventioner till boende och byggande
            växlas mot lägre skatter och färre regler för att främja konkurrens
            och en bostadsförsörjning som motsvarar medborgarnas efterfrågan.
          </note>
          <note>
            Den detaljerade politiska styrning som varit den socialdemokratiska
            mark- och bostadspolitikens främsta kännetecken är illa anpassad
            till en ny tids krav. I själva verket är det viktigt med en liberalisering
            av bostadsmarknaden. Det är en central del i den sanering av svensk
            ekonomi som är en av regeringens allra viktigaste uppgifter.
          </note>
          <note>
            En väl fungerande bostadsmarknad som pressar byggkostnaderna,
            och därmed boendekostnaderna, påverkar produktivitetsutvecklingen
            i hela ekonomin. Inte minst av detta skäl är det av stor betydelse
            att begränsa den politiska detaljstyrningen och att ersätta reglering
            med, så långt det är möjligt, generellt verkande styrmedel.
          </note>
          <note>
            Detta kommer att ge bostadspolitiken en delvis ny inriktning.
            Självfallet får detta konsekvenser också för regeringens arbete
            med frågan. Frågor som gäller byggbranschen har hittills i stora
            delar hanterats av bostadsdepartementet. Jag har inte sett några
            skäl att särskilja hanteringen av dessa frågor från frågor som
            rör näringslivet i övrigt.
          </note>
          <note>
            Näringslivsfrågorna bör hanteras på likartat sätt och ofta i
            ett sammanhang. Det är därför, enligt min mening, naturligt och
            logiskt att näringsdepartementet får det samlade ansvaret även
            för frågor som rör byggbranschen.
          </note>
          <note>
            Som bekant svarar transfereringssystemet för en mycket stor del
            av statsbudgetens utgifter. Det har också stor betydelse för många
            människors levnadsstandard och konsumtionsutrymme.
          </note>
          <note>
            Avvägningar mellan förändringar av skilda bidragssystem behöver
            ofta göras. Riksdagen har t.ex. vid åtskilliga tillfällen diskuterat
            huruvida bostadsbidragen skall ökas eller höjningar av flerbarnstilläggen
            skall prioriteras.
          </note>
          <note>
            Bostadsbidragen kan enligt min mening inte ses isolerade från
            andra bidrag till hushållen. Det är därför naturligt och logiskt
            att socialdepartementet får ansvar för även dessa bidrag.
          </note>
          <note>
            Riksdagen kommer under år 1992 att få ta ställning till förslag
            om ett nytt system för stöd till bostadsbyggande m.m. Såväl det
            nuvarande systemet som det som planeras träda i kraft under år
            1993 måste, även om det nya systemet avses bli väsentligt klarare
            och enklare än nuvarande ordning, självfallet relateras till utformningen
            av skattesystemet i skilda hänseenden. Här har det tidigare funnits
            alldeles uppenbara brister. Jag har mot denna bakgrund funnit
            det naturligt och logiskt att dessa frågor framöver hanteras av
            det statsråd som i finansdepartementet är ansvarigt också för
            skattefrågor liksom för kredit- och finansmarknadsfrågor. Även
            de är självklart av stor betydelse inte minst för bostadsbyggandets
            framtida utveckling.
          </note>
          <note>
            Eftersom planfrågorna är av stor betydelse från miljö- och naturresurssynpunkt,
            är det naturligt att miljö- och resursdepartementets ansvarsområde
            utvidgas också med dessa frågor.
          </note>
          <note>
            Jag är tacksam för att Oskar Lindkvist givit mig möjlighet att
            i detta interpellationssvar klargöra de närmare motiven bakom
            den förestående omorganisationen av regeringskansliet. Det är
            viktigt att det i riksdagen finns ett levande intresse också för
            den ibland detaljerade frågan om hur regeringen organiserar sitt
            arbete. Det är en självklarhet att regeringskansliet då och då
            måste förändras för att anpassas till en ny tids krav. Vi har
            gjort den förändring av regeringskansliet som är i överensstämmelse
            med den filosofi som vägleder denna regerings arbete.
          </note>
          <note type="speaker">
            Anf. 2 OSKAR LINDKVIST (s):
          </note>
          <note>
            Fru talman! Jag får tacka statsministern för hans långa och innehållsrika
            svar på min interpellation om avskaffandet av bostadsdepartementet.
            Jag vet naturligtvis att det ytterst är ett ansvar för statsministern
            att organisera arbetet i regeringens kansli och att det därmed
            också ankommer på honom att svara för indelningen av arbetet i
            departementen. Jag vill redan inledningsvis tillfoga att det är
            tur att statsministern inte har möjligheter att besluta om hur
            riksdagen skall ordna sitt arbete.
          </note>
          <note>
            Jag tänker inte nu kommentera alla de beslut om organisationsförändringar
            beträffande departementsindelningar som redovisas i interpellationssvaret.
          </note>
          <note>
            Jag nöjer mig med att gå direkt på den fråga som min interpellation
            handlar om, nämligen avvecklingen av bostadsdepartementet. Jag
            måste säga att trots en tämligen lång beskrivning av de bevekelsegrunder
            som anförs för en avveckling är svaret inte alls övertygande.
            Vad som däremot framgår med all önskvärd tydlighet är att den
            sociala bostadspolitiken står mycket lågt i kurs hos den nya regeringen.
            Regeringen fortsätter därmed sin satsning från valrörelsen, att
            låta marknadskrafterna ta över också den viktiga bostadssektorn,
            till förfång inte minst för de betalningssvaga hushållen, bl.a.
            ungdomar och pensionärer.
          </note>
          <note>
            Statsministern anför själv att den nya departementsindelningen
            självfallet speglar en ny syn på bostadspolitiken. Om man alltså
            inte visste det förut, fick man nu svart på vitt i detta avseende.
          </note>
          <note>
            Skulle regeringen visa sig vara långlivad kommer bostadspolitiken
            i Sverige att successivt bli kontinental, dvs. boendet kommer
            att växla mellan enorm lyx och djupt armod.
          </note>
          <note>
            Vad innebär då regeringens bostadspolitik? Jo, enligt svaret
            att subventionerna till boendet skall växlas mot lägre skatter
            och färre regler. Kan då statsministern förklara hur bl.a. de
            grupper som jag nämnde, ungdomar och pensionärer, skall kunna
            få någon reveny av lägre skatter, om de i dag betalar liten eller
            kanske ingen skatt alls? Samtidigt stiger boendekostnaderna. Detta
            agerande från regeringens sida kallar jag cyniskt mot de grupper
            som främst behöver ta i anspråk samhällets bostadspolitiska stödsystem.
            Allt fler kommer att inte kunna ställa anspråk på en egen bostad.
            De har aldrig någon chans att betala de nya högre hyrorna.
          </note>
          <note>
            Några ytterligare kommentarer: Statsministern säger i svaret
            att motivet för att låta socialdepartementet ansvara för bostadsbidragen
            är att man därigenom skall kunna göra en avvägning mellan dessa
            bidrag och behovet av flerbarnstillägg. Detta argument övertygar
            inte alls och röjer närmast en generande brist på förståelse för
            syftet med bostadsbidragen. Det är nämligen så att dessa bidrag
            är den viktigaste individuella bostadssubventionen; utformningen
            av bostadsbidragen kan rimligen inte göras utan att man också
            bedömer utformningen av de generella bostadssubventionerna, dvs.
            räntebidragen. Man må ha vilken uppfattning som helst om räntebidragens
            roll i bostadsfinansieringssystemet, men så mycket vågar jag tro
            att dessa bidrag kommer att leva kvar under flera år framöver;
          </note>
          <note>
            något som också häromdagen verifierades av statsrådet Lundgren,
            som är den som närmast har ansvaret för utformningen av bostadsfinansieringen.
          </note>
          <note>
            Ytterligare synpunkter som visar hur illa genomtänkt förslaget
            om att avveckla bostadsdepartementet är, inser man när man konstaterar
            att frågor som rör plan- och bygglagen kommer att behandlas av
            tre statsråd i två departement.
          </note>
          <note>
            Sammanfattningsvis kan man återigen slå fast regeringens stora
            ointresse för bostadsfrågorna.
          </note>
          <note>
            Bostadspolitiken upphör inte att vara av stor vikt bara för att
            bostadsdepartementet avskaffas.
          </note>
          <note>
            Lyckligtvis kommer riksdagen att behålla sitt bostadsutskott.
            Detta utskott kommer nu i förgrunden när det gäller den samlade
            synen på hur bostadspolitiken skall utformas åren framöver. Jag
            tycker det är beklagligt att regeringen, som nu är fallet, har
            avhänt sig stora delar av den kompetens det onekligen ligger i
            att ha ett samlat grepp över bostadsfrågorna. Under den tid som
            gått har företrädare för bostadsbyggnadsbranschen och de boende
            starkt kritiserat den nya ordningen med en uppdelning av bostadsfrågorna
            på sex departement. Jag delar deras uppfattning.
          </note>
          <note type="speaker">
            Anf. 3 EVA JOHANSSON (s):
          </note>
          <note>
            Fru talman! Oskar Lindkvist har ställt en mycket viktig interpellation.
            Det kan tyckas konstigt att vi lägger oss i hur regeringen gör
            sin arbetsfördelning, men i detta fall handlar det om mycket mer
            än en intern arbetsfördelning i regeringen.
          </note>
          <note>
            I valrörelsen ställde Hyresgästföreningen frågor till oss alla,
            bl.a. om vi ville införa marknadshyror.
          </note>
          <note>
            Nej, svarade vi allihop. En del gjorde det ganska sent i debatten,
            och en del gjorde det inte helt villigt. Men t.o.m. moderaterna
            svarade till sist att de inte ville införa marknadshyror, i vart
            fall inte helt ut och inte riktigt än.
          </note>
          <note>
            Splittringen av bostadsfrågorna på denna mängd av departement
            gör att ingen i regeringen har ansvaret fullt ut för att det förs
            en social bostadspolitik i vårt land. De har gjorts till små marginella
            frågor i en rad olika ministrars arbetstyngda vardag. Ingen vill
            eller kan ta helhetsansvar för att alla människor skall ha rätt
            till en god bostad till ett rimligt pris.
          </note>
          <note>
            Det finns här en mycket klar koppling till de frågor
          </note>
          <note>
            Hyresgästföreningen ställde i valrörelsen. När ingen av oss som
            är förtroendevalda -- regeringen tillhör ju den kretsen -- vill
            ta ansvar, blir det automatiskt så att någon annan fattar besluten.
          </note>
          <note>
            Någon annan tar hand om styrningen. I detta fall är det marknadskrafterna.
            På det sättet inför regeringen bakvägen ett allt större inflytande
            för marknaden över människors boende. Den som har pengar skall
            ha rätt att bo, den som inte har det får klara sin bostadsfråga
            bäst den kan.
          </note>
          <note>
            Carl Bildt säger i svaret att liberaliseringen av bostadsmarknaden
            är en viktig del av saneringen av svensk ekonomi, som är en av
            den nya regeringens allra viktigaste uppgifter. Jag måste fråga:
            Ingår det i saneringen av ekonomin att öka på en redan förut,
            med svenska mått mätt, mycket hög arbetslöshet?
          </note>
          <note>
            Er bostadspolitik innebär ju att det blir stopp på mycket av
            det planerade byggandet, därför att lägenheter som har planerats
            blir så dyra att inga bostadsföretag vågar sätta i gång att bygga.
            De tror sig inte om att kunna hyra ut lägenheterna. Ingår det
            i saneringen av svensk ekonomi, där en konjunkturuppgång väl är
            en önskvärd effekt, att vi skall stå utan arbetskraft, kompetens
            och byggföretag som kan sätta i gång bostadsbyggandet igen när
            konjunkturen vänder och vi förhoppningsvis har fått ordning på
            ekonomin i vårt land? Det blir effekterna nu. Mängder av byggnadsarbetare,
            konstruktörer och arkitekter, ja många inom denna bransch, hotas
            av arbetslöshet.
          </note>
          <note>
            Många har redan blivit arbetslösa. Självklart söker de sig till
            något annat. Byggföretagen slås ut ett efter ett. När konjunkturen
            vänder riskerar vi att stå utan den konkurrens som marknaden så
            väl behöver. Vi har redan tidigare haft för liten konkurrens.
            Vi har märkt av det inte minst i
          </note>
          <note>
            Stockholmsregionen under en rad år, där vi har haft en överhettning.
          </note>
          <note>
            Om regeringen ser som sin viktigaste uppgift att sanera svensk
            ekonomi och göra det möjligt för oss att inför framtiden ha en
            sund ekonomi också i fråga om byggandet, skall regeringen se till
            att föra en politik som gör att vi kan ha ett jämnt och lagom
            högt bostadsbyggande. De hastiga ryck som vi tidigare haft i bostadsbyggandet
            har varit till nackdel på många sätt både kostnadsmässigt och
            för arbetskraften. Dem har vi under socialdemokratisk ledning
            till stor del kommit till rätta med under de senaste åren. Det
            har varit en av våra ambitioner att få bort ryckigheten. Nu drar
            ni tvärt och beslutsamt i nödbromsen när ni i stället borde ha
            gasat på lagom mycket för att upprätthålla bostadsbyggandet, se
            till att inte skapa arbetslöshet och göra det möjligt för människor
            att efterfråga en bostad.
          </note>
          <note>
            Jag anser att Carl Bildts svar väcker många frågor i övrigt.
            Menar ni verkligen allvar? De effekter som vi i dag ser på bostadsmarknaden,
            vilka de fackliga organisationerna, byggmästarnas organisationer
            och många andra bedömare är fullt eniga om, är det verkligen det
            ni vill uppnå?
          </note>
          <note type="speaker">
            Anf. 4 Statsminister CARL BILDT (m):
          </note>
          <note>
            Fru talman! Jag vill först till Oskar Lindkvist och
          </note>
          <note>
            Eva Johansson säga att jag självfallet anser att det är bra att
            man också i riksdagen kan föra en diskussion angående den organisation
            som regeringen väljer att ha i sitt arbete. Det påverkar politikens
            ramar och är därmed ett inte bara legitimt utan dessutom angeläget
            diskussionsämne.
          </note>
          <note>
            Jag har inte uppfattat att lyckan över det gamla bostadsdepartementet
            var alldeles odelad under den tid som det fanns. Det var ett departement
            som ofta kom litet vid sidan av, som inte förmådde att hävda sig
            och där man nog gradvis kände att det inte riktigt hade sin plats
            i sin moderna tid som bröt fram. Jag kan avslöja att regeringen
            när den vidtog den omorganisation som nu sker därför också hade
            mycket god hjälp av de detaljerade planer på att avskaffa bostadsdepartementet
            som fanns i regeringskansliet när vi flyttade in. Även andra delar
            av den departementsreform som vi har genomfört har inspirerats
            av tankar och planer som redan tidigare fanns i regeringskansliet.
            Det ligger en betydande logik i detta.
          </note>
          <note>
            Oskar Lindkvist har stor erfarenhet av svensk politik, inte minst
            av bostadspolitik. Låt mig bara notera att han har suttit i riksdagen
            i närmare ett decennium under vilket det inte fanns något bostadsdepartement.
            Det är ingen evig företeelse i svensk departementsorganisation
            som vi nu har avskaffat. Det är ett departement som har funnits
            under en tid, som inte fanns tidigare, bl.a. under närmare ett
            decennium då Oskar Lindkvist fanns i riksdagen, och som vi nu
            lägger bakom oss. Detta är en modernare organisation.
          </note>
          <note>
            Oskar Lindkvist säger att detta är illa genomtänkt, samtidigt
            som han säger att det är logiskt utifrån regeringens politiska
            utgångspunkter. Någon ståndpunkt bör väl vara den riktiga från
            Oskar
          </note>
          <note>
            Lindkvists utgångspunkt. Antingen är det illa genomtänkt i största
            allmänhet -- men då kan han inte samtidigt säga att det är logiskt
            och väl genomtänkt från regeringens utgångspunkt. Jag föredrar
            att ta fasta på den senare delen av hans argumentation. Det är
            väl genomtänkt från regeringens utgångspunkt.
          </note>
          <note>
            Vi har övertagit en bostadssituation där, till att börja med,
            en period av mycket kraftiga hyreshöjningar ligger bakom oss.
            Hyrorna har under de senaste tre åren höjts i storleksordningen
          </note>
          <note>
            50 %. Detta har lett till en mycket svår situation för många
            människor. Vi vet dessutom att rörligheten är mycket liten, konkurrensen
            alltför begränsad, med den prispress uppåt som detta medför, höga
            kostnader och ett stort behov av bidrag för att klara kostnaderna
            för boendet. Detta har lett till en påtaglig brist på bra bostäder
            för inte minst unga och pensionärer. Detta måste vi ändra på.
          </note>
          <note>
            Hur kan detta ske samtidigt som vi befinner oss i, det är alldeles
            rätt, en mycket kraftig avmattning av den svenska konjunkturen?
            Det kan bara ske om vi börjar att pressa priserna genom att öka
            konkurrensen. Det synsätt som fanns hos Eva
          </note>
          <note>
            Johansson, och sannoligt också hos Oskar
          </note>
          <note>
            Lindkvist, att allt skall klaras genom att vi blåser upp subventionsvolymerna
            -- vi skall hålla byggandet uppe med stora, ökande statliga subventioner
            -- kommer att leda till att kostnaderna ökar. Det gäller självfallet
            inte bara kostnaderna för skattebetalarna, utan också kostnaderna
            för nyproduktionen som förr eller senare kommer att betalas av
            dem som bor. Minskade subventioner och ökad konkurrens ger prispress
            och ökad valfrihet. Det finns i grunden ingen annan väg framåt
            när det gäller den bostadspolitiska utvecklingen.
          </note>
          <note>
            Sedan är det alldeles rätt att vi står inför ett mycket besvärligt
            arbetsmarknadsläge. Vi har ärvt en situation där arbetslösheten
            ökar snabbare än den någonsin tidigare har gjort under de senaste
            decennierna. Det varnade jag för i valrörelsen. Jag har inte anledning
            att ta tillbaka någonting av det jag sade i valrörelsen på denna
            punkt. Regeringen övertar en mycket besvärlig situation.
          </note>
          <note>
            Det inträffar förvisso att byggföretag, även sådana som bygger
            bostäder, nu har mycket stora svårigheter. Det kan sägas vara
            nästa steg i krisen efter den utslagning av industriföretag som
            har rullat fram över landet under det senaste året. Vi har inte
            haft möjlighet att gå in och rädda varje industriföretag via subventioner
            med skattebetalarnas pengar. Vi kan inte heller göra det med de
            företag som får svårigheter på bostads- eller byggnadsmarknaden.
            Det är enbart genom att lägga om politiken så att vi åter får
            tillväxt i ekonomin som vi kan få i gång byggandet.
          </note>
          <note>
            Det refererades här litet grand till vad olika byggentreprenörer
            och andra hade sagt. En sak säger de alldeles entydigt: Det avgörande
            för hur mycket det byggs i Sverige i framtiden i form av bostäder
            och andra investeringar är tillväxten. I en ekonomi som inte växer
            kommer det heller inte att byggas. I en ekonomi som växer kommer
            det att byggas. Vi skall se till att det blir en ekonomi som växer,
            och då kommer det också att byggas.
          </note>
          <note type="speaker">
            Anf. 5 OSKAR LINDKVIST (s):
          </note>
          <note>
            Fru talman! Det är alldeles riktigt, Carl Bildt, att jag varit
            i riksdagen ett decennium utan något bostadsdepartement. Men jag
            har också varit i riksdagen under perioder med bostadsdepartement.
            Det är därför jag slåss för att det skall finnas ett bostadsdepartement.
            Jag har alltså erfarenhet av två olika perioder i vårt sätt att
            hantera bostadsfrågorna. Under ena perioden var man tvungen att
            gå till flera departementschefer, leta upp den som har ansvaret
            och försöka få rätt kontakt för att föra fram sina frågor och
            få någon att stå i riksdagens talarstol och ta ansvaret för regeringens
            bostadspolitik.
          </note>
          <note>
            Det är det jag är ute efter. Vi skall ha ett bostadsdepartement
            med en ansvarig bostadsminister som på regeringens vägnar kommer
            till riksdagen och diskuterar bostadspolitiken med riksdagens
            ledamöter, som kan ta emot uppvaktningar, lyssna på konsumenterna,
            byggnadsintressena, entreprenörer och byggfirmor, vilka i dag
            uppvaktar oss här i riksdagen och begär att vi skall se till att
            de får möjlighet att arbeta litet mer kontinuerligt.
          </note>
          <note>
            Vad handlar det hela om? Man får av statsministerns senaste inlägg
            intrycket att en mycket systematisk och väl genomtänkt bostadspolitik
            nu skall presenteras för riksdagen.
          </note>
          <note>
            Är den verkligen väl genomtänkt? Jag menar att politiken är väl
            genomtänkt rent strategiskt, partipolitiskt, och att det är en
            moderat politik.
          </note>
          <note>
            Men är bostadspolitiken genomtänkt för riksdagen? Jag står här
            som företrädare för riksdagen och inte enbart för socialdemokraterna.
          </note>
          <note>
            Jag vill ha ett statsråd som är ansvarig för bostadsfrågorna
            och med honom eller henne här i riksdagen kunna diskutera vad
            jag anser är nödvändigt när det gäller hur bostadsfrågorna skall
            hanteras.
          </note>
          <note>
            Sedan säger statsministern att det gäller att pressa priserna.
            Men varför lägger då regeringen fram ett förslag om bostadspolitiken
            som riksdagen om några veckor skall fatta beslut om där ni går
            ifrån räntelånen och återgår till räntebidragen?
          </note>
          <note>
            Räntelånen skulle innebära en besparing för statens budget på
            mellan 8 och 9 miljarder kronor.
          </note>
          <note>
            Det är ju ganska märkligt att man inför en bostadspolitik som
            är dyrare. Dessutom vill jag att
          </note>
          <note>
            Carl Bildt skall lägga på minnet att en ettårig bostadspolitik
            är dålig. I er proposition till riksdagen lägger ni fram ett förslag
            om bostadspolitiken för 1992. Det har aldrig tidigare inträffat
            att en regering, med eller utan bostadsdepartement, har haft en
            ettårig bostadspolitik.
          </note>
          <note type="speaker">
            Anf. 6 EVA JOHANSSON (s):
          </note>
          <note>
            Fru talman! Carl Bildt säger att han har haft god hjälp av planer
            som redan fanns i departementet på det här området. Visst, det
            har alltid diskuterats departementsindelningar på departementen,
            men jag kan garantera Carl Bildt att det aldrig har funnits några
            som helst planer hos den socialdemokratiska regeringen på att
            avskaffa den sociala bostadspolitiken. Jag tycker att detta har
            blivit effekterna av den omläggning som Carl Bildt nu står för
            och av den praktiska politik som vi hittills har sett som följd
            av den omläggningen. Det är dess värre logiskt utifrån den här
            regeringens utgångspunkter att göra på det här sättet, eftersom
            det verkar som om man inte vill ha möjligheter att föra en bostadspolitik
            värd namnet.
          </note>
          <note>
            Carl Bildt säger i debatten här att man vill pressa priserna
            genom att öka konkurrensen. Vad har statsministern då för kommentarer
            till det som sker på marknaden i dag? Arbetskraften sägs upp,
            och det får till följd att färre ungdomar vill utbilda sig inom
            den här branschen. Företag går i konkurs, drar ner sin verksamhet
            och går på sparlåga. De kommer att ha oerhört svårt att motsvara
            de krav som jag hoppas skall ställas från marknaden i ett annat
            politiskt läge när man får möjligheter att bygga bostäder igen.
          </note>
          <note>
            Effekten av de slopade räntelånen och förslaget om att man skall
            minska investeringsbidraget till byggandet av nya bostäder får
            till konsekvens, Carl
          </note>
          <note>
            Bildt, att en trea i Upplands Väsby -- det här är ingenting påhittat,
            utan det är en ytterst konkret trea som vi hade planerat att bygga
            i Upplands
          </note>
          <note>
            Väsby -- stiger i inflyttningshyra nästa år med 1 500
          </note>
          <note>
            kronor. Då är det ganska naturligt att bostadsföretaget drar
            sig för att sätta i gång detta --
          </note>
          <note>
            särskilt som nästan inte någon enda skärv av alla de skattesänkningar
            som Carl Bildt säger skall betala detta, kommer de hyresgäster
            till godo som efterfrågar bostäderna. Det är unga ensamstående
            människor och unga människor som nyss har bildat familj som står
            i våra bostadsköer. De får inte särskilt mycket med av alla skattesänkningslöften
            till aktieägare, kapitalägare och andra som Carl
          </note>
          <note>
            Bildt värnar om.
          </note>
          <note>
            Bostaden är ju inte vilken vara som helst. Det handlar inte om
            att köpa TV, ett par nya skor eller någonting sådant. Bostaden
            är någonting mycket grundläggande för alla människors välfärd.
            Frågan är då vem i regeringen jag skall prata med om jag vill
            ha en diskussionspartner i dessa viktiga frågor.
          </note>
          <note>
            Vem är det som har ansvaret i regeringen för den sociala bostadspolitiken
            och för alla människors rätt till en bra bostad?
          </note>
          <note type="speaker">
            Anf. 7 Statsminister CARL BILDT (m):
          </note>
          <note>
            Fru talman! Såväl Oskar Lindkvist som Eva
          </note>
          <note>
            Johansson beklagar mycket att det inte finns någon att debattera
            med. Oskar Lindkvist sade att det är beklagligt att det inte finns
            någon som kan ta emot uppvaktningar, och Eva Johansson vill ha
            någon som står i riksdagens talarstol. Jag skall villigt medge
            att detta kan vara en olägenhet, men politiken är inte utformad
            främst med denna utgångspunkt. Politiken är utformad med utgångspunkt
            i att vi skall se till att vi får fram bra bostäder och bra byggande
            till rimliga priser. Det har vi inte i Sverige i dag.
          </note>
          <note>
            Jag håller med Eva Johansson när hon talar om priserna för nyproduktionen.
            Det är inte något alldeles nytt fenomen. När man under senare
            år har gått omkring och tittat på vad nyproduktionen kostar, har
            man ställt sig frågan: Vad är det för människor som över huvud
            taget kan betala de priser som det har blivit när det gäller nyproduktionen?
            De har drivits upp till orimliga nivåer genom en kombination bestående
            av skatteregler, av brist på konkurrens och av regleringar. Vad
            vi nu skall göra är att pressa priserna genom att öka konkurrensen.
            Det är bara detta som kan pressa priset på nyproduktionen.
          </note>
          <note>
            Det gör man inte genom ständigt ökade subventionsnivåer. Huruvida
            det finns en bostadsminister som står i riksdagens talarstol eller
            som tar emot uppvaktningar betyder oerhört litet, ingenting alls,
            för den hyreskostnad som familjen i
          </note>
          <note>
            Upplands Väsby skall betala. Det är detta som är alldeles avgörande.
          </note>
          <note>
            Oskar Lindkvist hade litet av den här argumentationen också --
            att någon måste stå i riksdagens talarstol och att någon måste
            ta emot uppvaktningar. Det är icke det viktiga. Det viktigaste
            är vad som händer ute i människors verklighet. Tage Erlander klarade
            sig hyggligt utan ett bostadsdepartement, och jag tror nog att
            det skall gå nu också.
          </note>
          <note>
            Eva Johansson säger att detta är att avskaffa den sociala bostadspolitiken.
            Låt mig bara fråga, när vi nu diskuterar bostadspolitik mer än
            departementsorganisation, vad som var socialt med att driva upp
            hyrorna med 50 % under de senaste tre åren. Kan Eva Johansson
            ge mig det sociala skälet för denna politik som drev upp hyreskostnaderna
            på ett sätt som drabbade pensionärer, ungdomar och unga familjer
            som sökte sin första bostad? Vad var det för socialt med dessa
            enorma priser i nyproduktionen? De gjorde ju att man fick just
            dessa effekter. Enligt min mening var det inte något socialt alls
            i denna politik. Det var en förlegad regleringspolitik som ledde
            till en orimlig situation. Det skall vi nu bryta.
          </note>
          <note>
            Det kommer vi inte att göra på en gång. Oskar
          </note>
          <note>
            Lindkvist har självfallet en poäng när han säger att det är beklagligt
            att det blir ett glapp på ett år. Men det är en följd av att socialdemokraterna
            drev igenom det omöjliga räntelånesystemet som vi nu tvingas upphäva.
            Sedan lägger vi fram det nya systemet. Det är då rimligt med en
            viss framförhållningstid, och att det nya systemet träder i kraft
            från den 1 januari 1993. Det kommer det också att göra efter en
            ordentlig riksdagsbehandling. Det hade självfallet varit en bättre
            ordning om vi hade sluppit detta intermezzo som räntelånesystemet
            har kommit att utgöra.
          </note>
          <note>
            Det talas om de sjunkande volymerna på byggandet. I byggentreprenörernas
            senaste publikation, Byggkonjunkturen, skriver man så här: ''Regeringsförklaringens
            inriktning på skattesänkningar, avregleringar och andra åtgärder
            för att skapa ett bättre företagsklimat är centrala för byggbranschen.
            Med ökad tillväxt följer ökat byggande.'' Detta är det ena som
            är avgörande för att politiken har utformats på det här sättet.
          </note>
          <note>
            Tillväxt ger byggande.
          </note>
          <note>
            Det andra som är viktigt är insikten om att konkurrens pressar
            priser. Vi kan aldrig subventionera oss ur de problem vi har på
            bostadsmarknaden. Men med ökad konkurrens, valfrihet och avreglering
            kan vi åstadkomma den prispress som är absolut nödvändig för att
            vi skall kunna bryta med de mindre sociala, närmast asociala,
            inslag som bostadspolitiken genom sin kostnadsuppdrivande effekt
            har haft under senare år.
          </note>
          <note>
            Talmannen anmälde att Eva Johansson anhållit att till protokollet
            få antecknat att hon inte ägde rätt till ytterligare inlägg.
          </note>
          <note type="speaker">
            Anf. 8 OSKAR LINDKVIST (s):
          </note>
          <note>
            Fru talman! Jag har samma uppfattning som statsministern när
            det gäller behovet av att bygga bra bostäder, att pressa priserna
            och att åstadkomma ökad konkurrens. Vi är helt överens.
          </note>
          <note>
            Det är ett utmärkt utgångsläge för att få billigare bostäder
            med bra kvalitet. Om detta råder det inget tvivel. Det har alltid
            varit målsättningen och vägledningen för den socialdemokratiska
            bostadspolitik som jag under flera år har varit aktivt verksam
            för.
          </note>
          <note>
            Nu säger statsministern att ni hade att ta över efter det omöjliga
            räntelånet. Det är alltså ett konstaterande. Statsministern använder
            inte tiden till att diskutera vari det omöjliga bestod, och det
            gör han rätt i. Det finns inslag i räntelånet som jag tror att
            många mycket observanta iakttagare tycker skulle vara till fördel
            för en funktionell bostadspolitik. Men det får vi diskutera vid
            annat tillfälle.
          </note>
          <note>
            Jag vill i detta mitt sista inlägg i denna interpellationsdebatt
            först lämna en liten upplysning. Att Tage Erlander var med om
            att inrätta ett bostadsdepartement berodde helt enkelt på att
            bostadsfrågorna låg utspridda på olika departement. Man samlade
            ihop det som hörde till bostadsområdet, man satte en bostadsminister
            på uppgiften, och det har varit till gagn för hela bostadsfrågans
            lösning i Sverige. Jag hoppas att
          </note>
          <note>
            Carl Bildt vid något tillfälle när han har regerat ett tag --
            förhoppningsvis inte alltför länge -- kommer att upptäcka att
            kanske också statsministern har fördel av att ha en bostadsminister,
            som kan leda och vara engagerad i den bostadspolitiska debatten.
          </note>
          <note>
            Jag vill också säga till Carl Bildt att era bostäder kommer att
            bli avsevärt dyrare än under den socialdemokratiska regimen. Ni
            kommer redan
          </note>
          <note>
            1992 att få göra ett kraftigt hyreslyft. Om ni inte går in för
            bidrag, vilket ni inte kommer att göra, kommer det att bli ett
            sådant kraftigt genomslag.
          </note>
          <note>
            Jag skall förklara varför.
          </note>
          <note>
            Ni kommer i ert nya ettårsprogram för bostadspolitiken att behålla
            räntebidragstrappan.
          </note>
          <note>
            Ni kommer att sänka belåningsnivån till 95 %, något som drabbar
            allmännyttan, de allmännyttiga bostadsföretagen. Ni kommer att
            se till att parkeringsanläggningar fr.o.m. den 1 maj 1992 inte
            längre får ingå i bidragsunderlaget. Det sker en minskning av
            avdragsrätten, och framför allt: ni kommer att minska investeringsbidragen
            med verkan redan från den 5 november 1991.
          </note>
          <note>
            Carl Bildt! Alla lägenheter i er regi kommer att bli mycket dyrare
            än under den socialdemokratiska regimen.
          </note>
          <note type="speaker">
            Anf. 9 Statsminister CARL BILDT (m):
          </note>
          <note>
            Fru talman! Jag skall vara mycket kortfattad.
          </note>
          <note>
            Oskar Lindkvist har inte möjlighet att komma tillbaka, och jag
            skall därför inte polemisera.
          </note>
          <note>
            Låt mig bara säga att jag är övertygad om nödvändigheten av att
            anpassa departementsorganisationen. Det har skett vid åtskilliga
            tillfällen tidigare. Det har berört både bostadsdepartementet
            och andra departement. Det är en nödvändig del i moderniseringen
            av regeringens sätt att arbeta.
          </note>
          <note>
            Jag vet inte hur länge jag kommer att ha ansvaret för just den
            arbetsuppgift som jag har nu -- Oskar
          </note>
          <note>
            Lindqvist och jag kan ha olika meningar på den punkten -- men
            om det blir någon tid framöver vill jag säga att jag inte tror
            att detta är den sista förändring som kommer att genomföras av
            departementsorganisationen under detta 1990-tal, då så mycket
            kommer att förändras.
          </note>
          <note>
            Denna förändring är nödvändig för att möjliggöra en rationellare
            hantering, där bidragsfrågor med social profil handläggs av socialdepartementet,
            där näringsfrågor, oavsett om de hör hemma inom byggnäringen eller
            annan näring, handläggs av ett näringsdepartement och där finansieringsfrågor,
            oavsett om det handlar om finansiering av byggande eller någonting
            annat, handläggs av ett finansdepartement. Det är jag absolut
            övertygad om.
          </note>
          <note>
            Till slut bara några ord om kostnader. Oskar
          </note>
          <note>
            Lindkvist och jag har något olika språkbruk. När
          </note>
          <note>
            Oskar Lindkvist talar om kostnader syftar han bara på en del
            av kostnaderna. Kostnaderna för t.ex.
          </note>
          <note>
            nyproduktion är det som det faktiskt kostar att bygga huset,
            och det avgörs av näringens villkor, av konkurrensen och av prisutvecklingen
            i samhället.
          </note>
          <note>
            Det är de kostnaderna som vi skall pressa, och det är jag alldeles
            övertygad om att vår politik kommer att göra.
          </note>
          <note>
            Det börjar för övrigt redan ske, även om nedgången i ekonomin
            har sin del i förklaringen till att kostnaderna för nyproduktionen
            nu enligt de anbud som kommer in håller på att sjunka riktigt
            ordentligt.
          </note>
          <note>
            Men också fördelningen av kostnaderna mellan subventioner och
            det som vi kan betala själva när vi får en bättre ekonomisk situation
            spelar in. Det är min absoluta mening att vi inte kan tro att
            vi genom ökade skatteintäkter eller höjt skattetryck skall kunna
            subventionera bort de effekter i form av höga kostnader som kommer
            genom en bristande konkurrens. Det är ju så det har varit. Bristande
            konkurrens har givit högre kostnader, som har lett till krav på
            både bidrag och subventioner. Det går inte i längden. Det behövs
            mera av konkurrens som gör att vi pressar priserna i nyproduktionen
            och får bättre möjligheter att betala de boendekostnader som då
            blir rimliga.
          </note>
          <note>
            Det är en bostadspolitik som förvisso är liberal, men som också
            får ett socialt inntehåll.
          </note>
          <note>
            Överläggningen var härmed avslutad.
          </note>
          <note>
            2 § Svar på interpellation 1991/92:34 om omvandling av universitet
            och högskolor till fristående stiftelser
          </note>
          <note>
            Anf. 10 Utbildningsminister PER UNCKEL
          </note>
          <note>
            (m):
          </note>
          <note>
            Fru talman! Bengt Silfverstrand har ställt ett antal frågor till
            mig rörande regeringens strävan att omvandla några universitet
            och högskolor till stiftelser.
          </note>
          <note>
            Låt mig först korrigera Bengt Silfverstrands inledande historieskrivning.
            Påståendet att ett stort antal åtgärder på initiativ av den socialdemokratiska
            regeringen under senare år vidtagits ''för att öka friheten och
            stärka kreativiteten i det svenska högskolesystemet'' vilar på
            bräcklig grund. Den förnyelseprocess Bengt
          </note>
          <note>
            Silfverstrand pekar på har genomförts under galgen. Riksdagen
            såg sig 1987 föranlåten att genom ett tillkännagivande lägga press
            på regeringen att påskynda förändringar i högskolans styr- och
            anslagssystem. De förslag från den dåvarande regeringen som Silfverstrand
            nu refererar till kunde behandlas av riksdagen först våren 1991.
          </note>
          <note>
            Det socialdemokratiska initiativ som har haft störst betydelse
            inom högskolans område rör dess värre utvecklingen av det system
            som vi nu strävar efter att avveckla. Linjesystem och en mångfald
            andra centrala regler har införts på initiativ av socialdemokratiska
            regeringar.
          </note>
          <note>
            Jag har, fru talman, valt att uppehålla mig något vid det historiska
            perspektivet, eftersom det ger en väsentlig bakgrund till tanken
            på icke-statliga universitet. Högre utbildning och forskning i
          </note>
          <note>
            Sverige har under efterkrigstiden blivit föremål för en minst
            sagt skadlig experimentverksamhet från socialdemokraternas sida.
            För den kritiken har socialdemokratin nu motvilligt börjat falla
            undan.
          </note>
          <note>
            Det är, fru talman, regeringens uppfattning att ett fritt universitet
            bäst gagnar såväl den nödvändiga öppenheten och vidsyntheten som
            kvaliteten i undervisning och forskning. Staten bör garantera
            den högre utbildningens och forskningens fristående ställning
            i förhållande till olika särintressen i samhället. Därför bör
            också staten vara huvudansvarig. Det är emellertid för mig viktigt
            att man för universiteten skall söka alternativ till den statliga
            myndighetsformen i ansträngningarna att stärka universitetens
            ställning.
          </note>
          <note>
            Bengt Silfverstrand konstaterar bl.a.: ''Universitet och högskolor
            har ett mycket stort samhällsansvar.
          </note>
          <note>
            Samtidigt måste samhället på olika sätt stå som garant för att
            självständighet och kritiskt tänkande ständigt skall kunna ha
            sin hemvist där.''
          </note>
          <note>
            Så är det. Samhället och staten är emellertid inte synonyma begrepp.
            Samhällsgarantin blir starkast genom en mångfald institutionella
            lösningar.
          </note>
          <note>
            Stiftelseuniversitet kan vara en av dessa.
          </note>
          <note>
            I sin interpellation antar Bengt Silfverstrand att ökad frihet
            i förhållande till staten innebär ökat beroende av kommersiella
            intressen. Jag förstår inte det resonemanget. Låt mig emellertid
            innan jag kommenterar det närmaste understryka att ett konstruktivt
            samarbete mellan universitet och företag är riktigt och viktigt
            om Sverige skall kunna återta en plats i den industriella världstoppen.
            Tetra
          </note>
          <note>
            Pak, Gambro och andra liknande exempel är ingenting som någon
            har anledning att beklaga.
          </note>
          <note>
            Mig veterligt har det inte från någon tillskyndares sida förutsatts
            att statlig finansiering av universiteten skall ersättas med exempelvis
            finansiering från näringslivet. Omvandlas några universitet och
            högskolor till stiftelser förefaller det rimligare att anta att
            den ökade autonomin kommer att gälla i förhållande till alla externa
            intressen, inkl. stat och näringsliv.
          </note>
          <note>
            Beträffande Bengt Silfverstrands sju frågor bygger samtliga på
            en missuppfattning. Det finns inte nu någon modell för stiftelsebildningar
            från regeringens sida. Vissa grundläggande frågeställningar av
            juridisk och ekonomisk art bearbetas för närvarande inom regeringskansliet.
          </note>
          <note>
            Jag kan dessutom till min glädje konstatera att de signaler som
            regeringsförklaringen i detta avseende givit har lett till en
            intensiv och konstruktiv debatt inom flera universitet och högskolor.
            Av allt att döma kommer man från flera håll att föra fram egna
            förslag till hur ett stiftelseuniversitet skall kunna skapas,
            vilka i så fall kommer att ingå i grunden för en dialog mellan
            regeringen och högskolan.
          </note>
          <note>
            Regeringen har alltså ingen ambition att påtvinga universitet
            och högskolor en färdig stiftelsemodell.
          </note>
          <note>
            I stället är det frågan om ett erbjudande till dialog.
          </note>
          <note>
            Jag måste mot denna bakgrund svara Bengt
          </note>
          <note>
            Silfverstrand genom att förklara vad jag hoppas att ett universitet
            i stiftelseform skall kunna innebära för den högre utbildningen
            och forskningen.
          </note>
          <note>
            1. En stimulans för internationellt konkurrenskraftiga studier
            och forskning inom den svenska högskolan.
          </note>
          <note>
            Jag är övertygad om att mångfald i organisatorisk form ger de
            bästa förutsättningarna för konkurrens och därmed för hög kvalitet.
          </note>
          <note>
            Väl fungerande, privata universitet kommer i framtiden att kunna
            fungera som ''riktkarlar'' för att motverka ett orättmätigt politiskt
            inflytande över högre utbildning och forskning.
          </note>
          <note>
            2. Mångfalden kommer även att stärka universitetens integritet
            i förhållande till både stat och andra intressen.
          </note>
          <note>
            Silfverstrands interpellation andas en oro för integriteten i
            förhållande till främst s.k.
          </note>
          <note>
            kommersiella intressen. Ett universitet i stiftelseform bör ha
            sin finansiering i sådana former att det kan hävda sin självständighet
            åt alla håll.
          </note>
          <note>
            Själva mångfalden i organisatoriska lösningar blir en väg att
            garantera frihet för kritiskt tänkande.
          </note>
          <note>
            3. I ett långsiktigt perspektiv är jag övertygad om att förekomsten
            av privata universitet eller tekniska högskolor även kommer att
            leda fram till spännande och kreativa fall av profilering. Redan
            den debatt som tanken på en relationsförändring till staten stimulerat,
            leder i riktning mot nya lösningar, såväl i fråga om arbetsformer
            som innehåll i forskningen och den högre utbildningen.
          </note>
          <note>
            Alldeles bortsett från att det inte finns något stiftelseförslag
            från regeringen att kommentera, är mina svar på Silfverstrands
            frågor dessa:
          </note>
          <note>
            1. Allas delaktighet i utbildning och forskning främjas bäst
            genom mångfald i organisatoriska lösningar.
          </note>
          <note>
            2. Väljarnas valda ombud avsvär sig inte rätten att påverka universitet
            och högskolor bara därför att man accepterar och främjar olika
            juridiska och organisatoriska lösningar. Däremot litar man mera
            på universitetens eget ansvar.
          </note>
          <note>
            3. Tror man inte att universitet och högskolor förmår att hävda
            sin integritet bör man återgå till en mera fullständig statsstyrning.
            Det vill inte jag.
          </note>
          <note>
            4. I ett fritt universitets- och högskolesystem är forskarnas
            och lärarnas frihet större än i ett system där staten bestämmer
            allt.
          </note>
          <note>
            5. Det är inte ''näringslivet'' som skall avgöra vad universiteten
            och högskolorna skall göra. Det skall högskolorna och universiteten
            göra själva.
          </note>
          <note>
            6. De mindre högskolorna är viktiga delar av vårt nationella
            högskolesystem. De mindre högskolorna är också viktiga inte minst
            för utvecklingen av en stark regional infrastruktur.
          </note>
          <note>
            7. Samarbete främjas genom olikhet. Samarbetet skall ske på de
            inblandade högskolornas och universitetens egna villkor.
          </note>
          <note>
            Det är svårt att komma ifrån känslan att Bengt
          </note>
          <note>
            Silfverstrand egentligen inte vill frigöra universitet och högskolor
            från statens inflytande. Hans frågor synes mig bekräfta att det
            socialdemokratiska reformarbetet på dessa område sker just under
            den galge jag inledningsvis diskuterade.
          </note>
          <note type="speaker">
            Anf. 11 BENGT SILFVERSTRAND (s):
          </note>
          <note>
            Fru talman! Jag ber att få tacka utbildningsministern för svaret
            på min interpellation. Låt mig redan från början utmönstra
          </note>
          <note>
            Per Unckels tal om socialdemokratisk förnyelse under galgen.
            I så fall är det åtskilliga både framstående forskare och professorer
            liksom många Per Unckel närstående personer som hamnat under eller
            i denna galge.
          </note>
          <note>
            Min historieskrivning är nämligen helt korrekt. Det råder inte
            det minsta tvivel om att våra universitet och högskolor befinner
            sig i en dynamisk förnyelseprocess, en process som socialdemokratin
            både bejakat och befrämjat. Att så är fallet bekräftas för övrigt
            av både prominenta företrädare för universitetsvärlden och den
            borgerliga pressen. Ja, förnyelsens hjul snurrar så snabbt att
            en sådan auktoritet som professor Stig
          </note>
          <note>
            Strömholm, rektor vid Uppsala universitet, t.o.m.
          </note>
          <note>
            varnat för att en avreglerad högskola riskerar att inskränkas
            till en enfaldig produktionsapparat.
          </note>
          <note>
            Den senaste propositionen från den socialdemokratiska regeringen
            gick mycket långt i självbestämmande, skriver t.ex. Sydsvenska
          </note>
          <note>
            Dagbladet. Vad som sedan hänt är att den nya borgerliga regeringen
            fört upp ägarfrågan på dagordningen. Därmed reses den inte oväsentliga
            frågan vem som skall ha makten över en av samhällets allra viktigaste
            sektorer. Vem skall bestämma över kunskapens villkor?
          </note>
          <note>
            Utbildningsministern är på flera punkter motsägelsefull i sitt
            svar. Redan i den inledande meningen frångår han regeringsdeklarationen.
            Den talar om fristående stiftelser. Per Unckel talar bara om stiftelser.
            Han använder sedan termen icke statliga universitet, något som
            han senare tar avstånd från genom att deklarera att staten skall
            garantera den högre utbildningens och forskningens fristående
            ställning i förhållande till olika särintressen.
          </note>
          <note>
            Litet längre fram i texten talas det så plötsligt om att väl
            fungerande privata universitet i framtiden kommer att fungera
            som ''riktkarlar'', för att motverka ''orättmätigt politiskt inflytande''
            över högre utbildning och forskning.
          </note>
          <note>
            Syftar Per Unckel här på stiftelseuniversiteten, när han talar
            om privata? Eller vill han föra in ytterligare någon form? Och
            vad innebär ett orättmätigt politiskt inflytande? Är det förekomsten
            av moderata riksdagsledamöter --
          </note>
          <note>
            Elisabeth Fleetwood, Margaretha af Ugglas, Rune
          </note>
          <note>
            Rydén, Görel Bohlin m.fl. -- i styrelser för universitet, institut
            och danshögskolor som beskär mångfalden? Eller är det de socialdemokratiska
            högskolestyrelseledamöterna som hindrar Fågel
          </note>
          <note>
            Fenix fria flykt?
          </note>
          <note>
            Jag har inte, som utbildningsministern påstår, hävdat att ökad
            frihet i förhållande till staten innebär ökat beroende av kommersiella
            intressen.
          </note>
          <note>
            Det är ett exempel på en medveten eller i bästa fall omedveten
            feltolkning av interpellationen.
          </note>
          <note>
            Däremot, och det framgår klart av texten, har jag ställt den
            helt avgörande frågan på vilket sätt universitets och högskolors
            möjligheter att stå emot kraven från starka kommersiella intressen
            skulle förstärkas, när avtal om försäljning av utbildning och
            forskning skall ingå, enligt den modell regeringen föreslår. Det
            är en väsentlig skillnad.
          </note>
          <note>
            Hur blir det bättre och friare på alla sätt, en mera konstruktiv
            och utvecklingsbar framtid för universiteten, om de får in mer
            av den privata sfär som Per Unckel, moderaterna och regeringen
            vill föra in i stiftelserna? På den frågan har utbildningsministern
            inte lämnat något svar.
          </note>
          <note>
            För att kunna stå emot starka kommersiella intressen på en marknad
            där utbildning och forskning skall säljas, samtidigt som man frigör
            sig från det statliga beroendet, måste man -- det borde vi ändå
            vara överens om -- ha en mycket stark ekonomisk bas. Om man bättre
            än i dag skall kunna hävda sig mot dessa starka ekonomiska intressen,
            måste ju basen ytterligare förstärkas. Det är logik och borde
            inte vara främmande för den nya regeringen.
          </note>
          <note>
            Detta kan bara ske om stiftelsekapitalet är tillräckligt stort.
            Per Unckel undviker sorgfälligt att kommentera kapitalavkastningskravet.
            Jag har i interpellationen angivit vilka nästan gigantiska summor
            det handlar om: ett stiftelsekapital som är femtio gånger årsförbrukningen
            vid en så måttlig realavkastning som 2 %.
          </note>
          <note>
            I Lund har man räknat mera pretentiöst och kalkylerat med 5 %
            avkastning. Av universitetets omsättning på 2,5 miljarder går
            ca 1 miljard i Lund till forskning. Detta förutsätter ett kapital
            på 20
          </note>
          <note>
            miljarder kronor, dvs. ungefär lika mycket som det samlade löntagarfondskapitalet.
          </note>
          <note>
            Jag vill gärna instämma i vad utbildningsministern sade om att
            förslaget att omvandla universitet och högskolor till stiftelser
            har lett till en intensiv debatt. Det har det förvisso. Men inte
            ens vid det universitet som har förgreningar ända in i utbildningsdepartementet
            har glädjen varit odelad.
          </note>
          <note>
            Flera framstående forskare ställer de inte oberättigade frågorna:
            Vad menas med ökd autonomi? Vilken forskning och utbildning har
            hämmats av det nuvarande högskolesystemet?
          </note>
          <note>
            Vilka problem avser stiftelsebildningen primärt att lösa?
          </note>
          <note>
            Eftersom utbildningsministern i ett ögonblick av klarsyn uttrycker
            tveksamhet inför stiftelsemodellen, vill jag uppmana honom att
            vila på hanen inför det tilltänkta snabba stiftelseklippet i Umeå
            och att erbjuda de berörda en dialog. Jag hoppas att jag på så
            sätt skall kunna få klara och preciserade svar på mina frågor.
          </note>
          <note type="speaker">
            Anf. 12 KRISTINA SVENSSON (s):
          </note>
          <note>
            Fru talman! Regeringen vill skapa mer autonoma universitet och
            högskolor. I ett led för att uppnå detta tänker man ombilda något
            eller några av våra universitet och högskolor till fristående
            stiftelser.
          </note>
          <note>
            Detta reser naturligtvis en mängd frågor och kräver förtydliganden.
          </note>
          <note>
            I media har det framkommit att det är Umeå universitet och Chalmers
            som skulle kunna vara aktuella för den nya organisationsformen.
          </note>
          <note>
            Den övergripande frågan är naturligtvis: Vad lägger utbildningsministern
            i begreppet ''mer autonoma högskolor''? Vad är innebörden i den
            terminologin?
          </note>
          <note>
            Jag tycker inte att detta framgår av det interpellationssvar
            som har lämnats i dag.
          </note>
          <note>
            Jag vill koncentrera mig på några av alla de frågor som detta
            reser. Hur kommer öppenhet och insyn att garanteras i stiftelseformen?
          </note>
          <note>
            Vilka konsekvenser får en ny organisationsform för anställda
            och studerande? I dag finns representanter för dessa grupper i
            högskolestyrelserna tillsammans med allmänrepresentanter. Vilka
            kommer att ha representation i stiftelsernas styrelse? Instiftarna
            kommer naturligtvis att ha det, men vad händer med just grupperna
            anställda och studerande?
          </note>
          <note>
            Vilket inflytande och vilken insyn kommer de att få? Det kommer
            naturligtvis att stadgas i resp.
          </note>
          <note>
            stiftelseurkund, men jag vill gärna veta hur utbildningsministern
            ser på detta, hur man garanterar öppenhet och insyn för allmänhet
            och brukare.
          </note>
          <note>
            Min nästa fråga berördes också av Bengt
          </note>
          <note>
            Silfverstrand. Vad händer när stiftelsekapitalet inte längre
            är tillräckligt och statsbidrag kanske inte ställs i utsikt? Det
            är väl då man kommer i den situationen att man måste anpassa verksamheten
            till marknadens krav. Vad betyder det för verksamhetens innehåll
            och inriktning? Vad betyder det för den fria forskningens ställning?
            Och vad betyder det för de olika ämnena? Vilka ämnen kommer då
            att prioriteras? Eller snarare: Vilka ämnen blir inte längre intressanta?
          </note>
          <note>
            Jag kan tänka mig att det i en sådan negativ situation, när en
            högskola kommer i ett sådant läge att man blir beroende av ekonomiska
            resurser utifrån, är delar av humaniora som får svårt att hävda
            sin position. Mig förefaller det som om det då finns en risk att
            uppdragsutbildning och uppdragsforskning får alltför stort utrymme
            på bekostnad av grundutbildning och grundforskning.
          </note>
          <note>
            Jag måste fråga mig om detta verkligen leder till att vi får
            mer självständiga och fria universitet och högskolor. Mig förefaller
            det som om resultatet kan bli det omvända, att vi kan få mer beroende
            universitet och högskolor.
          </note>
          <note>
            Vad kommer att hända med sådana delar av verksamheten som inte
            är direkt lönsamma? Jag kan exemplifiera med distansutbildningarna.
            En bärande princip är att högskolan skall vara tillgänglig för
            alla, det är vi säkert överens om.
          </note>
          <note>
            Även om man bor utanför en högskoleort skall möjligheten finnas
            att studera på högskola.
          </note>
          <note>
            En marknadsanpassning kan också innebära att man tvingas ta ut
            elevavgifter. Jag menar att tillgängligheten minskar också genom
            detta. Om man begränsar möjligheten för de studenter som enbart
            har studiemedel för finansieringen av sina studier att läsa vid
            en speciell högskola, kan det leda till att vi får elitistiska
            högskolor, där många utestängs.
          </note>
          <note>
            Jag har svårt att se att en ny organisationsform leder till större
            pluralism och mångfald. Den viktigaste frågan jag vill ställa
            är den jag började med: Hur kommer öppenhet och insyn att garanteras
            i en ny organisationsform?
          </note>
          <note type="speaker">
            Anf. 13 MARGITTA EDGREN (fp):
          </note>
          <note>
            Fru talman! För att Sverige också i fortsättningen skall vara
            ett vitalt och konkurrenskraftigt välfärdsland är vi överens om
            att forsknings- och högskolepolitiken är ett prioriterat område.
          </note>
          <note>
            Högskolan är en spjutspets in i framtiden på samma gång som en
            hävstång för tillväxten.
          </note>
          <note>
            Jag tror på en utveckling mot mer autonoma universitet och högskolor.
            Motiven är att vi behöver bättre pedagogik och bättre kvalitet
            i grundutbildningen. Vi behöver fler som vill skaffa sig en forskarutbildning.
            Vi behöver högre examinationsfrekvens. Vi behöver ytterligare
            minska den centrala byråkratin och öka det lokala ansvaret. Vi
            behöver bättre utvärderingsmetoder.
          </note>
          <note>
            Vi behöver fler kvinnor som vill satsa på akademiskt arbete.
            Vi behöver ta till vara alla våra högutbildade invandrare. Vi
            behöver också ökade internationella kontakter och en ökad internationalisering
            i utbildning och forskning.
          </note>
          <note>
            Makten över utbildningens innehåll och forskningens inriktning
            är viktig. Att söka sprida den makten på många händer, och därmed
            öka den akademiska friheten och utbildningarnas frihet, är centrala
            inslag i ett liberalt samhälle. Institutioner för utbildning och
            forskning som i kraft av egen ekonomisk styrka är oberoende av
            anslagsbeviljande organ -- näringsliv, kommuner, stat och landsting
            -- är därmed en tilltalande tanke.
          </note>
          <note>
            Bara det faktum att det i regeringsdeklarationen finns uttryckt
            en önskan om att öka denna frihet har, precis som Per Unckel sade,
            lett till en intensiv debatt i högskolevärlden. Den debatten gäller
            verksamhetens innehåll, dvs. det som är det centrala i universitets
            och högskolors verksamhet.
          </note>
          <note>
            Om något universitet efter denna debatt kommer fram till att
            stiftelseformen gagnar verksamhetens innehåll, borde även Bengt
            Silfverstrand kunna acceptera det beslutet.
          </note>
          <note>
            Anf. 14 Utbildningsminister PER UNCKEL
          </note>
          <note>
            (m):
          </note>
          <note>
            Fru talman! Bengt Silfverstrand började med att understryka att
            förnyelsens hjul nu snurrar fort. Ja, gudskelov! Vad han glömde
            att lägga till var att förnyelsens hjul snurrar fort bort från
            U 68 och
          </note>
          <note>
            H 75, dessa monument över socialdemokratisk högskolepolitik.
            Tänk om vi hade sluppit att behöva låta hjulen snurra! Då hade
            15 generationer studenter sluppit experimentet.
          </note>
          <note>
            Under galgen omprövar nu socialdemokraterna delar av sin gamla
            högskolepolitik. Jag välkomnar detta. Jag välkomnar också den
            som har tänkt fel att komma tillbaka in i den fria akademiska
            gemenskapen.
          </note>
          <note>
            Problemet är bara att Bengt Silfverstrand, när han säger sig
            vara på väg in i denna fria gemenskap på nytt, avslöjar att det
            inte är riktigt på riktigt som han är på väg dit. Han frågar mig
            nämligen vad det är för fel med att han, Margaretha af Ugglas,
            Görel
          </note>
          <note>
            Bohlin och andra förtjänstfulla riksdagsledamöter eller förutvarande
            ledamöter av kammaren säkerställer friheten i högskoleväsendet,
            och i och med den frågan avslöjar han att han inte tror på mångfalden.
            Mångfalden säkerställs nämligen inte genom att man i en och samma
            styrelse får olika riksdagsledamöter representerande olika idéer.
          </note>
          <note>
            Friheten säkerställs genom att många universitet och högskolor,
            med olikartade juridiska och ekonomiska organisationsformer, får
            möjlighet att fritt erbjuda sina tjänster till studenterna. I
            Bengt
          </note>
          <note>
            Silfverstrands anförande fick jag därför, fru talman, min bekräftelse
            på att omvändelsen verkligen sker under galgen, och knappt det,
            då det är en omvändelse endast i fråga om vad läpparna säger.
          </note>
          <note>
            Kristina Svensson frågar mig vad innebörden är av begreppet frihet.
            Jo, innebörden av begreppet frihet är att vi i denna kammare,
            i regering och i högskoleämbete litar på att forskarna och universitetslärarna
            förstår idén med kvalitet i sin verksamhet, att vi låter dem bestämma
            innebörden av kvalitet på resp. ort och i resp. disciplin samt
            att vi inser, att hur kloka och förnuftiga vi än må vara så är
            de ännu klokare och bör få friheten att utveckla denna klokskap.
          </note>
          <note>
            Man måste bestämma sig för att man litar på att universiteten
            verkligen förstår klokskapen, annars skall man, som jag antydde
            i svaret till Bengt
          </note>
          <note>
            Silfverstrand, säga tvärtom, nämligen att man i stället tar det
            centrala, statsdirigerade universitetssystemet. Annars kan det
            bli som i
          </note>
          <note>
            Ryssland, som står någonstans mitt emellan alla systemen. Man
            avvecklar ett system men man inför inte ett annat, och då blir
            det dålig kvalitet.
          </note>
          <note>
            Vår utgångspunkt är att låta konkurrensen mellan de olika organisationsformerna
            skapa kvaliteten och därmed öppenheten för omvärlden, då de kommer
            att vilja konkurrera också om att locka till sig studenter.
          </note>
          <note>
            Kristina Svensson frågar hur man kan garantera öppenheten vid
            de fria universiteten. Det är mycket enkelt. Om vi från riksdagens
            sida t.ex. vill säkerställa att en viss typ av studeranderepresentation
            skall finnas också i stiftelseuniversiteten föreskriver vi detta
            i avtalen.
          </note>
          <note>
            Om vi tror att någon smal sektor t.ex. inom det humanistiska
            området, som Kristina Svensson var inne på, riskerar att gå förlorad
            vid ett stiftelseuniversitet skriver vi in i avtalet med universitetet
            att detta inte får ske, dvs. detta blir ett villkor för stiftelsebildningen.
          </note>
          <note>
            Allt det som vi vill att ett universitet skall göra i enskildheter
            kan alltså staten förutsätta inom ramen för stiftelseorganisationen.
            Därmed, fru talman, slipper man oroa sig över att de små smala
            sektorer som förvisso är viktiga i ett kultursamhälle skulle gå
            förlustiga bara därför att vi tillåter en större mångfald i organisationssystemet.
          </note>
          <note>
            Fru talman! Får jag understryka vad jag började med att säga
            i mitt svar, nämligen att det inte existerar någon färdig stiftelsemodell.
            Det förhåller sig så att hela regeringens ansats är ett erbjudande
            till universitet och högskolor som de som är intresserade reagerar
            på. De som inte är intresserade fortsätter enligt en annan modell.
          </note>
          <note>
            Därmed hamnar vi i en intressant dialog med enskilda högskolor
            och universitet som är engagerade i detta, varav vi redan har
            inlett preliminära samtal med tre fyra stycken.
          </note>
          <note type="speaker">
            Anf. 15 BENGT SILFVERSTRAND (s):
          </note>
          <note>
            Fru talman! Det är rätt fantastiskt.
          </note>
          <note>
            Beslutsamhetens friska hy återfinns nu som eftertankens kranka
            blekhet. Nu är det inte längre fråga om några snabba klipp à la
            Umeå, som omedelbart skulle införa en stiftelsemodell bara man
            fick klartecken. Nu handlar det om dialoger och om att stiftelseformen
            möjligen kan vara en sådan form.
          </note>
          <note>
            Då är svaret till Margitta Edgren mycket enkelt: Vi har inga
            förutfattade meningar. Men i de regioner och den styrelse som
            både jag, Margitta Edgren och
          </note>
          <note>
            Rune Rydén ingår i har entusiasmen inför denna nya form inte
            varit särskilt stor. Kom gärna tillbaka i talarstolen och bekräfta
            det!
          </note>
          <note>
            Jag råkar kunna litet om stiftelser, och jag vet att hela stiftelsefrågan
            befinner sig i en utredningsprocess. Det är inte klart med skattelagstiftningen,
            och det finns ännu inte någon stiftelselag -- den ligger någonstans
            i justitiedepartementet. Det vore värdefullt att få upplysningar
            av Per Unckel om hur det går med de utredningarna.
          </note>
          <note>
            Om det nu är på det sättet, Per Unckel, att regeringen menar
            allvar med detta med att frigöra, måste jag fråga: Hur kan den
            borgerliga regeringen lägga fram en proposition om statens framtida
            fastighetsförvaltning som går i rakt motsatt riktning, som innebär
            att det inte bara skall bildas ett fastighetsbolag, som sedan
            kan sälja ut bl.a.
          </note>
          <note>
            undervisningsfastigheter, och därmed frångå verksamhetsmålet,
            utan också bildas en ny byggnadsstyrelse, som skall svara för
            servicefunktioner, dvs. införa ytterligare ett byråkratiskt organ?
            Jag vill verkligen ha svar av Per
          </note>
          <note>
            Unckel på frågan om hur regeringen i regeringsdeklarationen kan
            tala om ökad frihet och sedan lägga fram propositioner som klavbinder
            universitet och högskolor. Regeringens intentioner var ju frigörelse.
          </note>
          <note>
            Låt mig sedan slå fast att den utbildnings- och forskningspolitik
            som under socialdemokratisk ledning har bedrivits i vårt land
            har en bred förankring. Den har starka försänkningar långt in
            i den regering som Per Unckel företräder. Jag tänker på centerpartiet,
            som med sin kunnige utbildningspolitiker Larz Johansson i spetsen
            gjorde gemensam sak med socialdemokraterna då riksdagen under
            våren avslog moderaternas och folkpartiets illa genomtänkta förslag
            att utan vare sig motiveringar eller verksamhetsanalyser ombilda
            universitet och högskolor till stiftelser.
          </note>
          <note>
            Jag upprepar, i saklighetens och den konstruktiva debattens intresse,
            frågan till Per Unckel: På vilket sätt frigörs och förstärks den
            högre utbildningen och forskningen genom omvandling av universitet
            och högskolor till stiftelser? Vad är orättmätigt politiskt inflytande
            i dagens system? Svara gärna på frågorna, med litet mindre retorik
            och mera saklighet, i det inlägg som snart kommer!
          </note>
          <note type="speaker">
            Anf. 16 KRISTINA SVENSSON (s):
          </note>
          <note>
            Fru talman! Jag inser också, som jag sade i mitt anförande, att
            det naturligtvis är de avtal som tecknas som kommer att fastställa
            graden av t.ex.
          </note>
          <note>
            öppenhet och insyn. Då kommer nästa intressanta fråga: Vad anser
            utbildningsministern att det skall stå i de här avtalen när det
            gäller inflytande och insyn från t.ex. de studerandes sida? De
            studerande nämns inte med ett ord från utbildningsministerns sida
            -- de lyser helt med sin frånvaro.
          </note>
          <note>
            Det finns många frågetecken kring detta. Vilka lagar och förordningar
            är det som i fortsättningen skall gälla för t.ex. de anställda?
            Hur kommer antagningssystemet att se ut? Skall det fortfarande
            vara en central antagning, eller blir det egen antagning vid resp.
            högskola? Det är ytterligare några frågor i detta stora och komplexa
            sammanhang.
          </note>
          <note type="speaker">
            Anf. 17 JOHAN BROHULT (nyd):
          </note>
          <note>
            Fru talman, ärade riksdagsledamöter! Vi har diskuterat olika
            organisatoriska modeller. Det är i viss mån en semantisk fråga,
            om det är stiftelse, universitet eller högskola. Vad som är viktigt
            är att innehållet i undervisningen är vad det skall vara.
          </note>
          <note>
            Den bästa garantin för detta är att undervisningen görs producentoberoende.
            Det innebär alltså, att om en enhet inte fungerar finns det möjligheter
            för studenter att välja andra enheter. På det sättet får man ett
            reellt inflytande.
          </note>
          <note>
            Jag håller med om att det har varit alldeles för mycket statlig
            styrning av universiteten. U 68 och
          </note>
          <note>
            H 75 har nämnts. Det har tagit mycket lång tid att bromsa denna
            oceanångare, då intagningskriterierna har varit felaktiga, t.ex.
            till olika studerandelinjer. Reaktionsförmågan måste vara mycket
            snabbare, och därför tror jag på den här modellen. Det viktiga
            är att undervisningen är producentoberoende och att den politiska
            styrningen är så litet uttalad som möjligt.
          </note>
          <note type="speaker">
            Anf. 18 MARGITTA EDGREN (fp):
          </note>
          <note>
            Fru talman! När Bengt Silfverstrand slår sig för bröstet med
            anledning av den socialdemokratiska högskole- och forskningspolitiken
            är det en aning för mycket. Det är nämligen så att det vid internationella
            jämförelser visar sig, att av den procentuellt stora andel av
            BNP som går till utbildning i Sverige går en liten del till högskolornas
            grundutbildning. I våra konkurrentländer är den andel av befolkningen
            som har högre utbildning mycket större, t.ex. i USA, Canada,
          </note>
          <note>
            Nederländerna, Tyskland, Frankrike och
          </note>
          <note>
            Danmark. I Sverige har 2,3 % av befolkningen registrerad högskoleutbildning,
            och i Canada och
          </note>
          <note>
            Amerika är det dubbelt så många. Detta inkluderar att Sverige
            har en mycket vidare definition av högskoleutbildning än vad andra
            länder har. Andra västländer planerar dessutom en mycket stor
            expansion av sin högre utbildning.
          </note>
          <note>
            Ett annat problem är att vi inte gör så stora insatser för forskning
            och utveckling som andra länder gör.
          </note>
          <note>
            Detta visades bl.a. i boken Tillväxtens drivkrafter.
          </note>
          <note>
            Det är också mycket intressant, med anledning av vad Bengt Silfverstrand
            säger, att statens forskningssatsningar i förhållande till BNP
          </note>
          <note>
            ingalunda är särskilt märkvärdiga. Det har lett till problem.
            Det är svårt att attrahera begåvningar till fortsatt forskarutbildning.
            Utrustningssituationen är direkt alarmerande på sina håll. Det
            är brister i grundutbildningarnas kvalitet. Balansen mellan grundutbildning
            och forskning har under 80-talet --
          </note>
          <note>
            socialdemokraternas 80-tal -- förskjutits så att grundutbildningsanslaget
            har minskat och forskningen har tagit en större andel.
          </note>
          <note>
            Dessa problem kan lösas, Bengt Silfverstrand, genom att vi ger
            högskolor och universitet större autonomi i stiftelseform. Om
            de själva accepterar och önskar det kan jag inte se annat än att
            detta är en mycket bra och mycket framkomlig väg.
          </note>
          <note>
            Anf. 19 Utbildningsminister PER UNCKEL
          </note>
          <note>
            (m):
          </note>
          <note>
            Fru talman! Bengt Silfverstrand sade att jag i mitt inlägg plötsligt
            hade gripits av eftertankens kranka blekhet och slagit av på ambitionerna.
            Om mitt inlägg gav det intrycket ber jag om ursäkt. Jag har inte
            gripits av eftertanke när det gäller frihetens betydelse. Däremot
            har jag sedan lång tid gripits av medvetenheten om att de som
            skall vara med i detta arbete måste känna entusiasm inför uppgiften.
          </note>
          <note>
            Därför säger vi oss att det är en rimlig metod, inte att genom
            ett riksdagsbeslut påtvinga alla en modell, utan att tala med
            dem som känner entusiasm inför idén.
          </note>
          <note>
            Bengt Silfverstrand säger att alla inte känner entusiasm inför
            idén. Nej, men då behöver de inte tala med oss. Det räcker så
            gott med dem som känner entusiasm. De är många nog som vill bidra
            i den vidgning av mångfalden inom vårt universitetssystem som
            regeringen eftersträvar.
          </note>
          <note>
            Bengt Silfverstrand säger sig inte ha några förutfattade meningar.
            Åjo, visst har han det!
          </note>
          <note>
            Lovsången till den gamla, socialdemokratiska högskolepolitiken
            för ett ögonblick sedan låter inte direkt antyda en vidsynthet
            och vilja hos Bengt
          </note>
          <note>
            Silfverstrand att nu ta sig an de utmaningar som regeringen skisserar.
            Nej, han vill nog vara kvar i det gamla.
          </note>
          <note>
            Inte heller hans exempel med byggnadsstyrelseförändringen låter
            antyda någon vilja till förändring. Om jag har förstått det hela
            rätt, tycker Bengt Silfverstrand att det är bra som det är, nämligen
            att en statlig byggnadsstyrelse bestämmer över universitetens
            huvuden. Om
          </note>
          <note>
            Bengt Silfverstrand har läst den proposition i denna del som
            regeringen har lämnat till riksdagen skall han finna, att vad
            vi nu gör är att lägga förvaltningen av universitetens och högskolornas
            byggnader närmare dem som verkligen berörs och längre bort från
            den gamla, från högskolorna distanserade byggnadsstyrelsemodellen.
          </note>
          <note>
            Jag fick frågan hur det enligt min uppfattning skulle bli med
            de studerande. Självfallet tycker jag att de studerande skall
            säkerställas ett mycket stort mått av inflytande. Utan att föregripa
            de diskussioner som vi nu skall ha med de intresserade högskolor
            och universitet som har anmält sig tar jag för givet att vi i
            ett avtal med dessa kommer att skriva in att de studerande skall
            ha minst lika stort inflytande som de har i dag.
          </note>
          <note>
            Jag fick vidare frågan om vad vi skulle göra med antagningssystemet.
            Tror man på friheten och är beredd att låta högskolorna utveckla
            sin särart och sin profil är det i det långa loppet omöjligt att
            genomföra den typ av central antagning som sker i dag. Hur kan
            man ha en gemensam antagning till äpplen och päron? Det skulle
            vara att sätta orättvisan i system, oberoende av juridiska konstruktioner
            för resp. universitet.
          </note>
          <note>
            Jag får en känsla, när debatten går vidare, av att de socialdemokratiska
            debattörerna helt enkelt inte riktigt förstår vad frihet egentligen
            är, inte riktigt förstår vad som är själva idén med att låta många
            universitet ha olika associationsformer och därmed verka under
            olikartade villkor.
          </note>
          <note>
            Poängen med friheten är för det första att man öppnar för konkurrens
            som skärper kvalitetskraven. Poängen är för det andra att man
            ökar valfriheten för studenterna att välja den universitetsform
            som de tycker är bäst. Poängen är för det tredje att man därmed
            motverkar nya U 68
          </note>
          <note>
            och H 75, som någon riksdagsmajoritet någon gång i framtiden
            skulle kunna få för sig att introducera.
          </note>
          <note>
            Det var det jag menade med att de fria universiteten blir ett
            slags riktkara, eller om man så vill en motkara, mot tokigheter
            från en statlig hegemoni.
          </note>
          <note>
            Vår ambition är alltså att nu gå vidare i diskussioner med de
            högskolor och universitet som är intresserade av friheten och
            se under vilka former den skall kunna utövas. Vi tvingar ingen
            att vara med, men jag har en känsla av att de som vill vara med
            så småningom kommer att bli många, därför att friheten är engagerande
            och utmanande.
          </note>
          <note type="speaker">
            Anf. 20 BENGT SILFVERSTRAND (s):
          </note>
          <note>
            Fru talman! På en punkt råder det en alldeles klar samstämmighet
            och enighet. Vi är för en fortsatt process mot ökad frihet, den
            process som är på gång och i stora drag redan är genomförd när
            det gäller själva forskningen och utbildningen. Här har den ena
            företrädaren efter den andra från universitetsvärlden ställt sig
            upp och sagt att forskning och utbildning inte är beskurna. Det
            är statsbidragssystemet och möjligheterna att friare få disponera
            sina fastigheter som är problemet. Då har vi sagt att det är rimligt
            och riktigt att universitet och högskolor får disponera sina fastigheter
            på ett annat sätt.
          </note>
          <note>
            Den proposition som regeringen har lagt fram går precis i motsatt
            riktning. En ledande företrädare för ett sydligt universitet har
            sagt att det t.o.m. var värre än man trodde. Lyssnar inte utbildningsministern
            på företrädarna för universiteten? Lyssnar utbildningsministern
            inte på studenterna vid det universitet som har blivit något av
            en plog -- som av någon anledning har fått motorstopp -- nämligen
            universitetet i Umeå, som skulle gå i spetsen för detta? Rektorn
            där gick ut och trodde att han hade alla på sin sida, och sedan
            visade verkligheten att både lärare, professorer och studenter
            var emot detta. De var alltifrån tvivlande till negativa.
          </note>
          <note>
            Per Unckels partikollega Ulf Kristersson har kommenterat detta
            i Sydsvenska Dagbladet. Det är mycket intressant, och på den punkten
            önskar jag verkligen en precisering. Han har sagt, att om inte
            rektor Lars Beckman står fast vid sin uppfattning skall Per Unckel
            köra över både honom och studenterna. Enligt Moderata ungdomsförbundets
            ordförande representerar inte kårstyrelsen studenterna i Umeå.
          </note>
          <note>
            Då vill jag fråga: Tänker Per Unckel köra över den opinion som
            är negativ till stiftelser?
          </note>
          <note>
            Jag vill också att Per Unckel svarar på följande frågor:
          </note>
          <note>
            Vad är det som gör stiftelseformen särskilt ägnad att frigöra
            det som är ofritt i dag? På vilket sätt hämmar nuvarande former
            för bedrivande av utbildning och forskning inom universitet och
            högskola utvecklingen samt forskningens och utbildningens integritet?
            På vilket sätt kränker den formen möjligheterna att bli ännu friare
            än man är i dag?
          </note>
          <note>
            Det är detta, Per Unckel, som debatten handlar om. Försök besvara
            dessa konkreta frågor! Vi har inte klavbundit oss för någon speciell
            organisationsform, utan vi står fria både i tanke och möjligheter.
            Bevisa att det är genom denna stiftelseform som man når resultat!
          </note>
          <note type="speaker">
            Anf. 21 KRISTINA SVENSSON (s):
          </note>
          <note>
            Fru talman! Jag noterar svaret och stryker under vad utbildningsministern
            har sagt. De studerande skall ha minst lika stort inflytande som
            i dag; det var
          </note>
          <note>
            Per Unckels ord. Det tycker jag låter hoppingivande, det erkänner
            jag gärna.
          </note>
          <note>
            Vad gäller frihetsdebatten tycker jag att man skall ställa den
            klassiska frågan: frihet för vem och till vad? Den frågan är relevant
            i sammanhanget. Jag kommer inte ifrån -- det säger jag av egen
            erfarenhet -- att stiftelseuniversitet kan hamna i ekonomisk beroendeställning.
            Jag har just kommit hem från USA där jag föreläste vid ett stiftelseuniversitet.
            Eleverna där betalar 10 000
          </note>
          <note>
            dollar i årsavgift, dvs. ungefär 60 000 svenska kronor. Till
            detta belopp kommer alla övriga utgifter.
          </note>
          <note>
            Lärarna, professorerna och docenterna har fått sina löner sänkta
            därför att man är inne i en mycket besvärlig ekonomisk situation.
            Det här är naturligtvis inte vad vi vill ha i Sverige. Jag vill
            varna för just den ekonomiska beroendesituation som man kan hamna
            i. Uppdragsutbildning och uppdragsforskning kan komma att utgöra
            en alldeles för stor del av verksamheten på bekostnad av grundutbildning
            och grundforskning. Vi lär få anledning att återkomma till den
            här frågan vid flera tillfällen. Jag ser fram mot fler debatter
            i den.
          </note>
          <note>
            Anf. 22 Utbildningsminister PER UNCKEL
          </note>
          <note>
            (m):
          </note>
          <note>
            Fru talman! Eftersom övriga debattörer inte har möjlighet att
            återkomma skall jag nöja mig med att avsluta diskussionen med
            några klarlägganden.
          </note>
          <note>
            Bengt Silfverstrand har uppenbarligen fastnat i ett missförstånd
            när han talar om Umeå universitets syn på stiftelsen. Det är visserligen
            sant att en kårstyrelse som representerar 9 % av studenterna vid
            Umeå universitet till en början sade nej, men det är också sant
            att en enig universitetsstyrelse har bett om diskussioner med
            staten för att utröna förutsättningarna för att sätta Umeå universitet
            på stiftelse.
          </note>
          <note>
            Vi ser fram mot konstruktiva diskussioner. Vid betydande delar
            av Umeå universitet finns ett betydande intresse och en entusiasm
            för stiftelseformen.
          </note>
          <note>
            Vad är det då som gör stiftelseformen särskilt lämpad att säkerställa
            friheten? Även på den punkten föreligger ett missförstånd. Jag
            säger inte att stiftelsen är lika med friheten. Jag säger i stället
            att mångfalden och organisationsformerna säkerställer friheten.
            Det handlar inte om varje organisationsform för sig. Det är därför
            som jag i dag säger att jag inte exakt vet hur stiftelseformen
            skall gestalta sig. Min strävan är att se till att det svenska
            högskolesystemet innehåller många olika relationer till staten
            för att i mångfalden säkerställa att vi inte råkar ut för det
            statsstyrda universitetsväsende som vi hade för bara några år
            sedan.
          </note>
          <note>
            Låt mig till slut säga några ord till Kristina
          </note>
          <note>
            Svensson. Vad händer om universitetet eller högskolan i fråga
            får ont om pengar? Om den situationen inträffar beror den sannolikt
            på att staten, vilket jag underströk i mitt interpellationssvar,
            som har huvudansvaret för det svenska universitets- och högskoleväsendet,
            illa har sett om sitt ansvar. Hamnar en enskild högskola eller
            ett enskilt universitet i den typ av bekymmer som Kristina Svensson
            ser framför sig, så skall svaret i debaclet sannolikt sökas i
            denna kammare och inte någon annanstans.
          </note>
          <note>
            Talmannen anmälde att Bengt Silfverstrand och
          </note>
          <note>
            Kristina Svensson anhållit att till protokollet få antecknat
            att de inte ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1991/92:21 om vuxenutbildningen
          </note>
          <note type="speaker">
            Anf. 23 Statsrådet BEATRICE ASK (m):
          </note>
          <note>
            Fru talman! Ingvar Johnsson har frågat mig dels om regeringens
            syn på behovet av livslångt lärande och kortutbildades behov av
            vuxenutbildning, dels om regeringen kommer att föreslå ökad eller
            oförändrad nivå på anslagen inom vuxenutbildningsområdet och framlägga
            förslag till studiesociala förbättringar för vuxna.
          </note>
          <note>
            Återkommande utbildning är enligt regeringens uppfattning allt
            viktigare inom alla yrkesområden.
          </note>
          <note>
            Kraven på t.ex. basfärdigheter i form av språklig kompetens och
            på nya kunskaper ökar. Därför är det viktigt att erbjuda vuxna
            nya och återkommande utbildningsmöjligheter. Det är viktigt för
            yrkeslivet och för den personliga utvecklingen.
          </note>
          <note>
            När det gäller anslagsfrågor på kort sikt vill jag påminna om
            att regeringen i sina förslag till tilläggsbudget I har föreslagit
            riksdagen att, mot bakgrund av det sysselsättningsläge som nu
            råder, öka resurserna för komvux under vårterminen 1992
          </note>
          <note>
            med ytterligare 50 milj.kr. Det motsvarar heltidsstudier för
            5 000 vuxna eller halvtid för dubbelt så många.
          </note>
          <note>
            Nivån på det finansiella stöd som staten bör ställa till förfogande
            inom vuxenutbildningsområdet under kommande år, prövas inom ramen
            för det budgetarbete som pågår för närvarande.
          </note>
          <note>
            Beredningen av förslagen från finvuxutredningen pågår också.
            Jag är naturligtvis inte beredd att informera om eller ta någon
            debatt i dessa frågor medan regeringens arbete med dem pågår.
          </note>
          <note>
            I det här sammanhanget vill jag dock passa på att deklarera att
            regeringens hållning -- generellt sett --
          </note>
          <note>
            är, att vi i ett ekonomiskt trängt läge i första hand måste satsa
            på ungdomsutbildningen. En förbättrad samordning mellan i första
            hand komvux och gymnasieskolan och ett förbättrat resursutnyttjande
            ser jag för närvarande som den bästa vägen att värna om utbildningsmöjligheterna
            för vuxna.
          </note>
          <note type="speaker">
            Anf. 24 INGVAR JOHNSSON (s):
          </note>
          <note>
            Fru talman! Jag ber först att få tacka statsrådet för svaret.
          </note>
          <note>
            Anledningen till att jag har ställt mina frågor är att det i
            dag bland många finns en stark oro för vuxenutbildningen. Det
            finns en stark oro för att moderaternas politik på vuxenutbildningsområdet
            nu har blivit regeringens. Det finns också en oro för att de nyss
            beslutade reformerna skall förfuskas genom ekonomiska nedskärningar.
          </note>
          <note>
            Moderaterna har ett ansvar för att många kommuner inte prioriterar
            vuxenutbildningen. När moderaterna i riksdagen år efter år har
            velat skära ned anslagen då följer partiets kommunalpolitiker
            efter. Det blir en sorts moderat variant av att '' Följa
          </note>
          <note>
            John''. Senast har vi hört att man i Karlstads kommun talar om
            att skära ned komvux med 20--
          </note>
          <note>
            25 %.
          </note>
          <note>
            Beatrice Ask kunde ha skingrat oron genom att förklara att det
            inte blir några nedskärningar på vuxenutbildningsområdet. Statsrådet
            kunde också ha sagt ifrån och framhållit att kommunerna skall
            erbjuda vuxenutbildning på olika nivåer. Det är synd att statsrådet
            inte tog den chansen. Det är också synd att hon inte tog chansen
            att tala med lite mera glöd om många vuxnas lust och behov av
            att lära, deras drömmar om att gå vidare och utvecklas.
          </note>
          <note>
            De vuxenstuderande offrar både fritid och ekonomi för att få
            den utbildning som de inte fick i sin ungdom. Jag tycker att de
            hade förtjänat att få höra den ansvarige ministern säga att det
            de gör är en fin och nyttig insats. Inser inte statsrådet att
            vuxenstuderandes engagemang faktiskt är en tillgång för hela vårt
            samhälle och näringsliv? Nu får de i stället genom svaret höra
            att regeringen i ett trängt ekonomiskt läge i första hand måste
            satsa på ungdomsutbildningen.
          </note>
          <note>
            Varför skall ni moderater alltid ställa vuxnas behov av utbildning
            mot ungdomsutbildningen? Varför ställer inte Beatrice Ask behovet
            av vuxenutbildning mot de miljarder som regeringen nu vill ge
            till de rika? Bara skattesänkningarna för
          </note>
          <note>
            Beatrice Asks regeringskollegor skulle säkert räcka till ett
            hundratal platser inom vuxenutbildningen.
          </note>
          <note>
            Inser inte statsrådet vilken jämlikhets och fördelningspolitisk
            fråga det är att de över 800 000
          </note>
          <note>
            yrkesverksamma som har kortare utbildningar än 9
          </note>
          <note>
            år får tillgång till vuxenutbildning? Statsrådet säger nu i svaret
            att återkommande utbildningsmöjligheter är viktigt för yrkeslivet
            och den personliga utvecklingen. Det är bra. Men om detta inte
            bara skall bli en läpparnas bekännelse måste regeringen satsa
            på vuxenutbildning och reformera vuxenstudiestöden. Det är bra
            att arbetsmarknadspengar skall satsas på vuxenutbildningen under
            kommande vår. Däremot måste jag tyvärr säga att svaret på frågan
            om nästa års anslag inger onda aningar om att nedskärningar planeras.
            Om man därtill lägger Bo Lundgrens uttalande om att man skall
            ta bort vuxenutbildningsavgiften under 1990-talet blir man än
            mer orolig.
          </note>
          <note>
            För de kortutbildades behov är alla former av vuxenutbildning
            angeläget. Mina frågor gäller därför stödet både till den kompetensgivande
            vuxenutbildningen, folkbildningen och organisationen central kursverksamhet.
            Den socialdemokratiska regeringen har därför reformerat såväl
            den kompetensgivande vuxenutbildningen som folkbildningen. Man
            tillsatte dessutom en utredning med syfte att förbättra de studiesociala
            villkoren för vuxna. Det finns nu rika möjligheter till vuxenutbildning.
            Det gäller därför att undanröja de ekonomiska hindren för deltagande.
            Resurser skall satsas på att nå de som har störst behov av utbildning.
          </note>
          <note>
            Finvuxutredningen har lämnat förslag till förbättringar.
          </note>
          <note>
            Under de senaste nio åren har jag ständigt hört borgerliga debattörer
            säga att statsrådet kan kommentera frågor som är föremål för beredning
            i regeringskansliet. Men jag inser ändå att Beatrice
          </note>
          <note>
            Ask inte kan redogöra för detaljer. Men visst kan
          </note>
          <note>
            Beatrice Ask om hon vill uttala sig för att hon vill medverka
            till att skapa bättre ekonomiska villkor för de kortutbildade.
            Kan vi få ett tydligare svar i ett kommande inlägg? Jag vill upprepa
            mina frågor.
          </note>
          <note>
            Kommer det att bli förbättrade studiesociala villkor för de vuxenstuderande?
            Kommer det att bli oförändrade eller ökade satsningar på vuxenutbildningsområdet
            i den kommande budgetpropositionen?
          </note>
          <note type="speaker">
            Anf. 25 ULF MELIN (m):
          </note>
          <note>
            Fru talman! Fru statsråd och herr och fru meddebattörer! Jag
            vill gå in i den här debatten därför att jag läste Ingvar Johnssons
            interpellation, där jag tycker att han i sann anda svartmålar
            något när han ger sin syn på den moderata politiken när det gäller
            vuxenutbildning. Jag har haft ett visst ansvar för den under mina
            tre år i riksdagen. Jag skulle även vilja kommentera och vidga
            debatten litet grand när det gäller vuxenutbildningen.
          </note>
          <note>
            På det här området har vi haft ett stort regelverk.
          </note>
          <note>
            När jag kom som ny till riksdagen gällde en av mina första motioner
            och interpellationer just den kommunala vuxenutbildningen och
            de kortutbildades situation. Det regelverk som socialdemokraterna
            på den tiden hade skapat gynnade inte de kortutbildade. Det fanns
            mängder av olika ramar och statsbidrag som gjorde att man på den
            lokala nivån inte kunde omfördela inom kommunerna. Därigenom drabbades
            de grundvuxstuderande och de kortutbildade.
          </note>
          <note>
            Vad har hänt sedan dess? Jo, vi moderater har drivit på i den
            här frågan under flera år. Vi vill åstadkomma en större flexibilitet.
            Det tog några år.
          </note>
          <note>
            Först nu i våras när vi fattade beslut om gymnasiepropositionen
            ''Växa med kunskaper''
          </note>
          <note>
            införde man även ett sektorsbidrag. Vi hade många synpunkter
            på gymnasiepropositionen, men jag tycker att det är bra att det
            infördes ett sektorsbidrag. Man kan då få en större och bättre
            resursanvändning på den lokala nivån.
          </note>
          <note>
            Efter att ha debatterat den här frågan många gånger med socialdemokraterna
            har jag fått intrycket av att man för att ha ett gott samvete
            hela tiden ser till att höja med någon miljon. Jag vill påstå
            att man på det här området -- jag talar då även om studieförbunden
            och folkhögskolorna -- hellre har sett till kvantitet än kvalitet.
            Vi moderater har förvisso gjort besparingar när det gäller studieförbunden
            och den kommunala vuxenutbildningen. Vi har emellertid även vågat
            anvisa hur man skall prioritera och vilka avregleringan man kan
            göra för att kunna använda pengarna bättre.
          </note>
          <note>
            Jag vill påminna Ingvar Johnsson om behandlingen i våras av frågan
            om samverkan mellan komvux och gymnasieskolan och samordningen
            mellan grundvuxutbildningen och grundskolan i etapp 1. I
          </note>
          <note>
            detta sammanhang gjordes en besparing på 50
          </note>
          <note>
            milj.kr. Vem drabbade det i så fall? Jag tycker emellertid att
            detta var ett riktigt beslut, eftersom det kopplades till denna
            avreglering.
          </note>
          <note>
            När vi i våras fattade beslut om folkhögskolan gjorde vi ett
            stort misstag såsom jag ser det. Man vågade inte prioritera de
            långa kurserna kontra de korta kurserna. Det är viktigt att folkhögskolorna
            har långa utbildningar. Det gynnar de kortutbildade. Man prioriterade
            i stället kortkurser, vilket jag tycker är mycket tråkigt. Jag
            hoppas att statsrådet ser över detta. Eftersom de folkhögskolestuderande
            har möjlighet att i en särskild kvotgrupp söka till högre utbildning,
            tycker jag att man skulle ha kvar högskoleprovet.
          </note>
          <note>
            Man vill ta bort det, vilket inte heller gynnar de kortutbildade.
            Ingvar Johnsson säger att man har satsat mera pengar på vuxenutbildning.
            Det är en sanning med modifikation. När det gäller regelverket
            känner vi till de problem som SIS har haft under många år. Det
            har gjorts en ökad satsning beroende på att man har kommunaliserat
            lärarkåren. Det var i samband med detta anslagen till komvux höjdes
            -- inte fick man flera timmar för detta.
          </note>
          <note>
            Jag anser att vuxenutbildningen skall bestå av två delar. För
            det första har det allmänna ett ansvar.
          </note>
          <note>
            Det gäller för den kommunala vuxenutbildningen och folkhögskolan.
            Det gäller den allmänna kompetensnivån. För det andra måste man
            göra stora satsningar på yrkeslivet. Ingvar Johnsson har rätt
            i sin fråga om att det är viktigt att arbetslivet hänger med och
            att vi ser till att höja utbildningsnivån. Jag sitter själv med
            i den statliga kompetensutredningen. Vi har där konstaterat att
            det finns stora brister. Man måste då se till att det finns en
            grundutbildning, grundskola och gymnasieskola och att det satsas
            på högre utbildning. Det är tre hörnpelare som är oerhört viktiga
            i utbildningssamhället. De pengar som det allmänna satsar på vuxenutbildningen
            skall vara en komplettering. Morötterna skall finnas inom den
            vuxenutbildning som sker som kompetensförsörjning i arbetslivet,
            både inom företag och den offentliga förvaltningen. På detta område
            finns oerhört mycket att göra. Via uppdragsutbildning kan man
            anlita kommunal vuxenutbildning, högskola och folkhögskola.
          </note>
          <note>
            Avslutningsvis skulle jag vilja ställa ett par frågor till statsrådet
            Ask. Min första fråga gäller Finvux.
          </note>
          <note>
            Per Unckel har tillsatt en snabbutredning när det gäller studiemedlen.
            Kommer man att lägga in finvux i den översynen? 50 miljoner skall
            satsas på
          </note>
          <note>
            5 000 platser. Det tycker jag är mycket bra. Ser man då till
            att man kan bedriva dessa studier på heltid eller halvfart?
          </note>
          <note type="speaker">
            Anf. 26 a BERIT OSCARSSON (s):
          </note>
          <note>
            Fru talman! Jag har begärt ordet därför att det förekommer en
            stor oro för hur den borgerliga regeringen kommer att agera i
            frågor som rör vuxenutbildning och folkbildning.
          </note>
          <note>
            Vi vet att behovet av vuxenutbildning är mycket stort. I den
            föränderliga värld som vi lever i kommer behovet av kunskaper
            att bli ännu större.
          </note>
          <note>
            Vi vet också att många vuxna saknar en grundläggande utbildning.
            Av rättviseskäl är det därför viktigt med en satsning på vuxenutbildning.
          </note>
          <note>
            Vi vet också att den som har minst utbildning först blir utslagen
            ur arbetslivet vid en lågkonjunktur och dessutom har svårt att
            komma tillbaka till arbetslivet.
          </note>
          <note>
            När vi vet detta måste slutsatsen bli att det är viktigt att
            man ger folkbildningen och vuxenutbildningen ett stöd.
          </note>
          <note>
            Folkbildning och demokrati är nära förbundna med varandra. Den
            breda medborgerliga bildningen, förmedlad och utvecklad i studiecirklar
            och på folkhögskolor, är grunden för vår demokrati.
          </note>
          <note>
            Vi vet att information och kunskap om samhället och demokratin
            i dag sprids mest visa massmedia, som ger människor information
            om politiken genom många gånger ytliga och glättiga bilder. Det
            är därför viktigt att vi har lokala mötesplatser, där en fördjupning
            och balansering av diskussionen kan ske. Detta är studiecirkelns
            naturliga och viktiga roll.
          </note>
          <note>
            Det finns också tendenser till en elitistisk demokratisyn. Med
            en sådan syn vänder sig opinionsbildningen till de redan välutbildade,
            som har arbete och bostad och som är friska. De som har fått minst
            utbildning ställs utanför. De är inte intressanta -- de syns inte.
            Vi kallar detta ibland för tvåtredjedelsamhället. Vi vet också
            att i ett sådant samhälle kan odemokratiska rörelser lätt vinna
            framgångar.
          </note>
          <note>
            För ''det glömda Sverige'', som Bengt Westerberg ibland brukar
            tala om, betyder folkbildningen mycket. Både studieförbund och
            folkhögskolor uträttar ett mycket fint jobb för de grupper som
            räknas in i det glömda Sverige. Vi vet att studieförbunden har
            en bred verksamhet med handikappade, långtidssjukskrivna, invandrare
            m.fl. grupper.
          </note>
          <note>
            Vi kan alltså slå fast att det finns stora utbildningsklyftor,
            och vi måste se till att ge mest till dem som har fått minst.
            Det är folkbildningen som alltid har nått de kortutbildade på
            det bästa sättet.
          </note>
          <note>
            Hur skall vi då tolka det interpellationssvar som
          </note>
          <note>
            Ingvar Johnsson har fått? Är det så att regeringen satsar på
            folkbildning och vuxenutbildning? Eller är det så att man tänker
            dra ner på denna utbildning. Kommer man att ta vara på den flexibilitet
            och anpassningsbarhet som folkbildningen har och som gör att den
            snabbt kan nå ut till varenda liten by? Vi behöver ett fortsatt
            stöd till uppsökande verksamhet.
          </note>
          <note type="speaker">
            Anf. 26 b TALMANNEN:
          </note>
          <note>
            Enligt de regler som gäller för interpellationsdebatter är taletiden
            nu slut.
          </note>
          <note type="speaker">
            Anf. 27 KRISTINA SVENSSON (s):
          </note>
          <note>
            Fru talman! Det är nästan litet tragiskt att skolministern använder
            sin tid så dåligt. Reglerna för interpellationsdebatter ger ju
            statsrådet tio minuter för det första inlägget. Det hade varit
            mycket intressant att få höra skolministern utveckla sin syn på
            vuxenutbildningens roll i samhället. Nu fick vi inte veta så mycket
            om det, och det är vi nog många som beklagar.
          </note>
          <note>
            Ulf Melins inlägg i denna debatt om vuxenutbildningens roll och
            om var moderaterna står i denna fråga tyder på bristande självinsikt.
            Era partikamrater ute i landet arbetar intensivt för att minska
            landstingens budgetar för folkhögskolorna.
          </note>
          <note>
            Era partikamrater arbetar t.o.m. för att lägga ner folkhögskolor
            ute i landet.
          </note>
          <note>
            Vilka är det då som drabbas, om ni inte kommer att stödja vuxenutbildningen
            i stort i den utsträckning som vi har gjort tidigare? Det är de
            svaga grupperna i samhället. Det är, som Ingvar Johnsson och Berit
            Oscarsson sade, t.ex. kvinnor, de kvinnor som hittills genom vuxenutbildningen
            haft möjligheter att förbereda sitt inträde på arbetsmarknaden.
            Det är kvinnor som har sin skolutbildning långt tillbaka i tiden.
            Dessa kvinnor behöver just vuxenutbildningen för att skaffa sig
            den kompetens som behövs för att de skall kunna gå vidare i sin
            yrkesutbildning.
          </note>
          <note>
            Det drabbar även dem som bor i glesbygden. De har folkhögskolor
            och komvux som enda möjlighet att vidareförkovra sig för att sedan
            kunna gå vidare i högskolestudier.
          </note>
          <note>
            Självfallet drabbas också den stora gruppen handikappade, som
            genom särskilda kurser, framför allt inom folkhögskolorna, har
            möjlighet att få en utbildning som är integrerad med icke handikappades.
          </note>
          <note>
            En grupp som inte har nämnts i debatten men som jag anser vara
            mycket viktig är de ungdomar som av olika anledningar slagits
            ut ur grundskolan. Dessa ungdomar har genom våra satsningar på
            vuxenutbildning, på komvux och folkhögskolor, möjlighet att komma
            igen. Jag har sett många exempel på ungdomar som framför allt
            genom folkhögskolestudier har lyckats komma igen och skaffa sig
            en yrkesutbildning och därmed kunnat anpassa sig i samhället.
          </note>
          <note>
            Det är dessa grupper som kommer att drabbas om det blir nedskärningar.
            Det är kvinnor, det är människor i glesbygd, handikappade och
            sådana som inte har platsat riktigt i grundskolan.
          </note>
          <note>
            Skolministern nämnde i sitt svar ingenting om vuxenstudiestödet.
            Man kan inte diskutera frågan om vuxenutbildning utan att samtidigt
            diskutera den studiesociala situationen. En fråga om detta fanns
            med i Ingvar Johnssons interpellation.
          </note>
          <note>
            Studiestödet är av avgörande betydelse, och jag vill gärna ha
            ett klarläggande av skolministern om var ni står i denna fråga.
          </note>
          <note type="speaker">
            Anf. 28 Statsrådet BEATRICE ASK (m):
          </note>
          <note>
            Fru talman! Hade jag vetat att Ingvar Johnsson skulle ha blivit
            mer nöjd om jag hade använt tio minuter till att brodera ut texten
            om varför vuxenutbildning är viktig, skulle jag naturligtvis ha
            gjort det. Jag utgick faktiskt från att det var någonting ganska
            självklart. Med min kommunala erfarenhet -- vi har ganska mycket
            vuxenutbildning i Stockholm -- känner jag mycket väl till behoven
            och de möjligheter vuxenutbildningen ger människor som av olika
            skäl inte har fått den utbildning som de visar sig behöva. Jag
            tyckte emellertid inte att det var meningsfullt att använda tiden
            till att tala om detta.
          </note>
          <note>
            Problemet med att svara på frågan om anslagen till vuxenutbildningen
            kommer att bli oförändrade eller öka är, som jag sade, att budgetarbetet
            nu pågår och att jag inte vill föregripa det arbetet genom att
            i riksdagen nu ge klara besked. Det var faktiskt ett svar på den
            frågan.
          </note>
          <note>
            Detta gäller även den tredje frågan om det studiesociala stödet.
            Även den frågan omfattas givetvis av budgetarbetet.
          </note>
          <note>
            Det kan naturligtvis inte vara främmande för riksdagsledamöterna
            att vi har en mycket besvärlig ekonomisk situation. Jag redovisade
            också ärligt i svaret att i ett trängt ekonomiskt läge är det
            min uppfattning att ungdomsutbildningen skall prioriteras. Prioritering
            innebär inte att man struntar i det som man inte prioriterar,
            men det innebär i detta fall att tyngdpunkten läggs på ungdomsutbildningen.
            Skälet till det är att många av dem som i dag söker sig till Komvux
            gör det på grund av att grundskolan har misslyckats. Jag kan hålla
            med om att folkbildningsarbetet på många sätt är en viktig del
            av vårt demokratiska samhälle och skapar förutsättningar för en
            vital demokrati där många kan delta i debatten. Men den yttersta
            grunden måste ändå vara den nioåriga grundskola vi har. Jag accepterar
            inte att vi inte ens kan sätta betyg på 5 % av dem som lämnar
            den skolan.
          </note>
          <note>
            Vi i regeringen vill prioritera ungdomsutbildningen. Men det
            betyder inte att vi skall strunta i vuxenutbildningen.
          </note>
          <note>
            Jag har fått fler frågor. Jag delar Ulf Melins uppfattning om
            behovet av att satsa på kvalitativa utbildningar. Jag tror att
            det är viktigt att inte låta undervisningen inom folkhögskolan
            eller komvux präglas av något slags snuttifiering. Det har skett
            en modernisering inom komvux där mycket av detta har försvunnit.
          </note>
          <note>
            Det är riktigt att det sker besparingar i kommunerna. Men det
            finns en väldig vilja i den politiska debatten från socialdemokraternas
            sida att hitta på saker. Jag har fått många frågor om vad socialdemokraterna
            gör i Linköping. Där skall enligt uppgift den kommunala vuxenutbildningen
            läggas ned. Först och främst är det inte möjligt.
          </note>
          <note>
            Någon har här i dag sagt att jag har inte nämnt att det måste
            finnas kommunal vuxenutbildning enligt de regler som gäller.
          </note>
          <note>
            Det som har hänt i Linköping är att en enskild tjänsteman när
            chefen var bortrest hade kommit med detta förslag. Det var ingen
            i förvaltningen eller någon politiker som var intresserad av att
            hantera ett nedläggningsförslag. Det är främmande. Trots det kommer
            detta fram i debatt efter debatt. Det är viktigt att vi alla inser
            att regeringen inte kommer att engagera sig åt den typen av aktivitet.
          </note>
          <note>
            Ulf Melin nämnde finvuxutredningen. Ja, den finns med i det utredningsarbete
            som Per Unckel har satt i gång när det gäller de studiefinansiella
            frågorna.
          </note>
          <note>
            Därför är det svårt att säga exakt hur slutresultatet kommer
            att se ut.
          </note>
          <note>
            Vi skall vara på det klara med att vuxenutbildningen som helhet
            står inför ganska många förändringar. Det finns ett spektrum av
            utbildningar. Det förvånar mig att ingen har tagit upp den fråga
            som jag finner vara ett bekymmer.
          </note>
          <note>
            Den personalutbildning som bedrivs i näringslivet och som är
            oerhört väsentlig -- här måste näringslivet göra mer -- riktas
            ensidigt till män.
          </note>
          <note>
            Kvinnorna får gå till den kommunala vuxenutbildningen. Jag tycker
            att det är ett allvarligt bekymmer. Arbetsmarknaden måste ta ett
            större ansvar för sin personal än vad man hittills har gjort.
            Det gäller oavsett vilket kön arbetstagarna har.
          </note>
          <note>
            Jag är inte säker än på att vi har hittat rätt arbetsfördelning
            mellan olika utbildningsanordnare. Det finns en hel del frågeställningar
            i alla fall. Jag tycker t.ex. att man kan diskutera studieförbundens
            möjligheter att ge kompetensgivande utbildning -- ävenså folkhögskolorna.
          </note>
          <note>
            Riksdagen har nyligen fattat ett beslut rörande folkbildningen.
            I det beslutet finns det delar där moderaterna hade avvikande
            uppfattningar. Jag delar dessa uppfattningar. Det står också i
            beslutet som riksdagen har fattat att en utvärdering skall ske
            vart tredje år. Jag skall huvudsakligen arbeta för att se till
            att vi i god tid lägger upp en bra utvärdering.
          </note>
          <note>
            Det vore dumt att omedelbart rumstera om i ett fattat beslut,
            som ändå är radikalt och verkligen inte är dåligt i alla delar.
            Det är med utgångspunkt i en utvärdering och eventuella synpunkter
            som vi sedan kan fatta ett gott beslut. Det får hellre ta litet
            tid. Jag tycker att man skall ge sig litet tid att begrunda nyheterna
            i verksamheten.
          </note>
          <note type="speaker">
            Anf. 29 TALMANNEN:
          </note>
          <note>
            Innan jag ger Berit Oscarsson ordet för anförande vill jag oförbehållsamt
            be Berit Oscarsson om ursäkt. Jag har fått uppgift om att Berit
            Oscarsson talade fyra minuter trots att den medgivna tiden var
            sex minuter. Det måste ha berott på att jag tryckte på treminutersknappen
            i stället för sexminutersknappen. Som en kompensation får
          </note>
          <note>
            Berit Oscarsson nu sex minuter till sitt förfogande i stället
            för de tre minuter som reglerna annars innebär.
          </note>
          <note type="speaker">
            Anf. 30 BERIT OSCARSSON (s):
          </note>
          <note>
            Fru talman! Jag tackar för detta. Jag kände att sex minuter inte
            kunde gå så fort. Men när man har mycket att säga om sådana saker
            som man är engagerad i springer tiden lätt i väg.
          </note>
          <note>
            Jag hade ytterligare några frågor som jag ville ta upp i mitt
            första inlägg men som jag nu får tillfälle att ta upp.
          </note>
          <note>
            En fråga handlar om att nå de grupper som har fått minst utbildning.
            Vi vet att folkbildningen har betytt mycket för dem. Alla undersökningar
            visar att om man går med i en studiecirkel väcks ett intresse
            för att studera vidare. Att komma med i en studiecirkel är därför
            första steget in i en utbildningssituation.
          </note>
          <note>
            Vi vet att många människor behöver denna ökade baskunskap. I
            framtiden är det ännu fler som kommer att behöva ökad kunskap
            på många områden. Vi har t.ex. behovet av språkkunskaper.
          </note>
          <note>
            Jag tror inte att en utbildningsanordnare kan klara det stora
            behov som finns för att människor skall kunna lära sig ett språk
            när gränserna öppnas.
          </note>
          <note>
            Därför måste studieförbunden få en chans med den pedagogik som
            finns där och som många gånger passar dem som inte har gått i
            skolan på länge. Det är viktigt att dessa människor i grupper
            får samtala och lära sig saker som är viktiga för dem. Det gäller
            i deras yrkesliv men också för att ge dem självförtroende.
          </note>
          <note>
            Jag tror att detta är viktigt för samhället som helhet, men också
            för den svenska industrin, att den breda baskunskapen finns. Det
            finns många exempel på att studieförbunden här har gjort ett viktigt
            arbete. Det är också viktigt för människorna att få tillfälle
            att stärka sitt självförtroende. Det innebär också ett rikare
            liv som helhet.
          </note>
          <note>
            Jag tror också att det är viktigt att folkbildningen får resurser
            för att kunna delta i den aktuella samhällsdebatten. Det är den
            utbildningsanordnare som har resurser som snabbt kan hänga med
            i de vindar som blåser. Låt mig ta som exempel invandrarfientligheten.
            Från studieförbundet ABFs sida har initiativ tagits till att hela
            folkrörelse -- Sverige skall vara aktivt för att motverka de vindar
            som blåser när det gäller invandrarfientlighet. Jag vill framhålla
            de möjligheter som folkbildningen har när det gäller att ge kunskap
            om Europa och om EG. Vi vet att väljarna snart skall ta ställning
            inför den folkomröstning som stundar. Här är studieförbunden oslagbara
            -- i små grupper ges ytterligare kunskap så att man sedan kan
            ta ställning i frågan.
          </note>
          <note>
            Beatrice Ask tog upp frågan om det beslut som fattades i våras.
            Vi var eniga i riksdagen om det beslutet och ansåg att det var
            viktigt. Jag blev glad över vad Beatrice Ask sade om beslutet.
            Jag förutsätter att Beatrice Ask står bakom de treårsbudgetar
            som nu gäller. Det är viktigt att både folkhögskolor och studieförbund
            har tid till planering. Det är den långsiktiga planeringen som
            gör att det finns tid att utveckla den verksamhet som finns, dvs.
            att öka kvaliteten och arbeta mer för att nå dem som behöver utbildningen
            mest. Jag ser fram emot att vi får behålla de medel som redovisades
            i det riksdagsbeslutet.
          </note>
          <note>
            Hur ser Beatrice Ask på folkbildningen? Ingvar
          </note>
          <note>
            Johnsson ställde tidigare en fråga om återkommande utbildning
            och ett livslångt lärande.
          </note>
          <note>
            Har folkbildningen en uppgift på 1990-talet, som
          </note>
          <note>
            Beatrice Ask antydde?
          </note>
          <note type="speaker">
            Anf. 31 INGVAR JOHNSSON (s):
          </note>
          <note>
            Herr talman! Först måste jag säga att jag häpnade när jag lyssnade
            till Ulf Melin. Han försöker säga att det är moderaterna som har
            stått för att satsa på de kortutbildade. Jag har i nio år debatterat
            med herrar Hökmark, Unckel, Hagård, Allmér och
          </note>
          <note>
            Melin, och alla har de talat för stora nedskärningar.
          </note>
          <note>
            Jag skulle uppskatta det till sammanlagt 5 miljarder kronor i
            nedskärningar på vuxenutbildningsområdet under dessa år. När vi
            hade regler som innebar att vi styrde mer i detalj, var det ständigt
            nedskärningar på områden inom studieförbundens verksamhet, som
            skulle rikta sig mot de kortutbildade. Det var också verksamheter
            som var mycket viktiga för glesbygden.
          </note>
          <note>
            Det inlägg som Ulf Melin gör är häpnadsväckande.
          </note>
          <note>
            Så sent som i juni månad tyckte han att vi skulle skära ned på
            satsningarna på komvux just detta år.
          </note>
          <note>
            Jag skulle därför vilja säga till statsrådet: Visa nu litet friska
            ideér och självständighet och ta avstånd från alla de här gubbarna
            i partiet!
          </note>
          <note>
            Det är märkligt att vi i debatter med moderater alltid blir överens
            om att grundskolan, gymnasieskolan och högskolan är viktiga för
            vår utveckling. Men när vi börjar tala om vuxenutbildningen, talar
            ni alltid med litet mindre bokstäver. Ni talar mer om att detta
            är möjliga besparingsprojekt.
          </note>
          <note>
            När vi talar om kortutbildades behov av utbildning skall vi uppmärksamma
            de stora folkbildningsinsatser som studieförbunden har gjort,
            men också de stora folkbildningsinsatser som utförs av svensk
            fackföreningsrörelse i form av studiecirklar och centrala kurser.
          </note>
          <note>
            Fackföreningsrörelsen har genom åren tagit på sig kostnader för
            kortutbildades utbildning i svenska, matematik, engelska, företagsekonomi,
            samhällskunskap m.m. Det är sådant som de flesta med längre utbildning
            har fått på skattebetalarnas bekostnad i ungdomsutbildningen.
          </note>
          <note>
            Jag skulle också än en gång vilja betona att de studiesociala
            villkoren måste förbättras för alla former av vuxenutbildning.
            Det måste också finnas resurser för rekrytering. Särskilt viktigt
            med reformen ''Växa för kunskap'', som vi genomförde i våras,
            var att alla med mindre än nio års utbildning fick rätt till grundläggande
            vuxenutbildning. Om den reformen nu inte skall förfuskas, måste
            deltagande i sådan utbildning kunna ske utan ekonomiska uppoffringar.
          </note>
          <note>
            Jag vädjar än en gång till statsrådet att uttala sig i starkare
            positiva ordalag om satsningar på studiesociala åtgärder för vuxna.
          </note>
          <note type="speaker">
            Anf. 32 ULF MELIN (m):
          </note>
          <note>
            Herr talman! Ingvar Johnsson häpnar över mitt anförande och mina
            påståenden. Jag skall nöja mig med att säga att jag blev förvånad
            över Ingvar
          </note>
          <note>
            Johnssons påstående. Han säger att vi föreslog kraftiga nedskärningar
            på den kommunala vuxenutbildningen i samband med att vi fattade
            beslut om sektorsbidraget i våras. Det är rent nonsens. Sakläget
            var att ni föreslog att man skulle göra en besparing på 50 milj.kr.,
            som jag sade i mitt inledningsanförande. Vi föreslog 100 milj.kr.
            i besparingar, på en budget som omfattade över 1,6
          </note>
          <note>
            miljarder kronor. Då pratar Ingvar Johnsson om kraftiga nedskärningar.
            Jag tycker trots allt att man skall väga orden något, så att vi
            får en saklig debatt.
          </note>
          <note>
            Jag vill också understryka en annan sak som är ganska viktig.
            Så länge jag har suttit i riksdagen och sysslat med vuxenutbildning
            har vi hårt drivit att man inom den kommunala vuxenutbildningen
            skall prioritera grundutbildningen. Det har vi haft med i varenda
            motion som jag har varit med och skrivit.
          </note>
          <note>
            Vi har haft ett antal debatter. Ingvar Johnsson borde faktiskt
            ha sett detta åtminstone någon gång, när han har läst våra motioner,
            och också komma ihåg det. Vi har varit helt överens om det. Vi
            har också varit överens om frivilligheten när det gäller kommunal
            vuxenutbildning på gymnasienivå.
          </note>
          <note>
            Kristina Svensson säger att jag har bristande självinsikt. Men
            vilken regering är det som har sett till att vi har fått det budgetläge
            som landsting och kommuner nu har? Det är väl ändå inte en borgerlig
            regering. Det är en socialdemokratisk regering som har sett till
            att man har urholkat ekonomin.
          </note>
          <note>
            Det är min uppfattning, och mitt partis, att landstinget inte
            skall syssla med utbildningen på folkhögskolor. Det har vi drivit
            under många år.
          </note>
          <note>
            Därmed är det inte sagt att den utbildningen skall läggas ned.
            Vi tycker att den skall överlåtas till andra huvudmän.
          </note>
          <note>
            Det är viktigt att man kan bedriva kommunal vuxenutbildning på
            gymnasienivå i de mindre samhällena. Det är därför vi har drivit
            kravet på en samverkan mellan gymnasieskola och kommunal vuxenutbildning.
            Det är nödvändigt, framför allt på de mindre orterna. Däremot
            tycker jag inte att det skall vara ett självändamål.
          </note>
          <note>
            Slutligen vill jag ta upp en annan sak. Svensk skola lider egentligen
            inte brist på pengar. Jag var i mitt inledningsanförande inne
            på kompetensutredningen. Vi kan konstatera att det finns en mängd
            olika statliga myndigheter på central och regional nivå som sysslar
            med kompetensutveckling i arbetslivet. Men problemet är att den
            ena handen inte vet vad den andra gör.
          </note>
          <note>
            För att kunna utnyttja pengarna mycket effektivare än vad vi
            gör i dag skulle jag vilja skicka med
          </note>
          <note>
            Beatrice Ask ett förslag att man skall göra en översyn av de
            regionala myndigheterna när det gäller kompetensutvecklande utbildning.
          </note>
          <note type="speaker">
            Anf. 33 Statsrådet BEATRICE ASK (m):
          </note>
          <note>
            Herr talman! Berit Oscarsson pratar varmt för studiecirklarna
            och studieförbundens verksamhet.
          </note>
          <note>
            Jag kan hålla med om det hon säger, efter att ha verkat ganska
            mycket i folkbildningsarbete inom det området. Det är också viktigt
            att folkbildningen kan ge oss möjlighet att sprida kunskap i s.k.
          </note>
          <note>
            snabba frågor. Studieförbunden är ju i färd med att diskutera
            vad man skall göra bl.a. när det gäller
          </note>
          <note>
            EG-frågan.
          </note>
          <note>
            Jag nämnde de beslut som har fattats tidigare och att jag tycker
            att man skall utvärdera i enlighet med vad som har sagts, möjligen
            att det skall ske något tidigare. Jag tycker att grunderna för
            de beslut som har fattats skall hålla. För att vara ärlig -- jag
            har försökt vara konkret och ärlig -- vill jag säga att skillnaden
            mellan mig och socialdemokraterna är att jag vet att vi inte har
            oändliga budgetar. Jag vet att vi hamnar i ett trängt ekonomiskt
            läge. Därför försöker jag tala om att vi prioriterar ungdomsutbildningen.
            Jag har försökt att på ett nyanserat sätt beskriva hur jag ser
            på det. Det är väl därför jag pratar med litet mindre bokstäver
            när det gäller komvux. Varför skall man stå och lova i riksdagens
            talarstol, om man inte vet att man kan fullfölja allt det som
            man eventuellt skapar förhoppningar kring?
          </note>
          <note>
            När vi byggde upp den kommunala vuxenutbildningen och annan typ
            av vuxenutbildning, trodde många att det skulle vara ett tidsbegränsat
            projekt. Vi hade då byggt ut vår grundskola, och vi hade byggt
            upp en fortsättningsutbildning, när vi insåg att många vuxna saknade
            utbildning. Nu visar erfarenheten att vi på grund av brister i
            ungdomsutbildningen får en hel del människor som inte har fått
            den utbildning de i grunden behöver. Vi har en ganska omfattande
            invandring och en rörlighet som gör att det finns människor som
            i sitt vuxna liv behöver få en grundläggande utbildning. Det gör
            att vuxenutbildningen måste ta sig delvis nya former och få en
            ny roll. Jag är mycket väl medveten om behovet av det. Det är
            väsentligt att återkommande förnya kunskaperna hos alla medborgare,
            om vi skall klara av konkurrensen med omvärlden. Det är min syn
            på vuxenutbildningen.
          </note>
          <note>
            Det finns ett spektrum av olika utbildningsanordnare. Det är
            litet rörigt, minst sagt. Man har inte riktigt definierat vem
            som gör vad. Det vore inte något bekymmer om vi hade hur mycket
            pengar som helst. Men det är ett bekymmer när vi tvingas att prioritera.
            Det är det jag tror att vi måste göra framöver. Vi bör samordna
            kommunal vuxenutbildning mer med gymansieskolan. Jag har sett
            praktiska exempel på att det kan ge mycket goda kvalitativa fördelar
            samtidigt som man effektiviserar resursanvändningen, och det anser
            jag är bra.
          </note>
          <note>
            Folkhögskolor är något som jag personligen tror väldigt mycket
            på. Men det förutsätter att vi inte tillåter att folkhögskolorna
            snuttifierar sin utbildning. Folkhögskolorna var i varje fall
            under en tid den enda fria skolformen i Sverige, och de har visat
            sig vara fenomenala på att ta sig an människor som ingen annan
            riktigt har velat arbeta med och ge en undervisning av mycket
            hög kvalitet för den gruppen. Jag tror vi bör vara mycket rädda
            om folkhögskolornas frihet, och av just det skälet bör vi värna
            den verksamheten. Men det innebär samtidigt att vi bör se till
            att vi inte styr med bidrag och annat så att det finns en risk
            för snabba klipp eller snuttifiering. Då förlorar man i den kvalitet
            som är alldeles nödvändig.
          </note>
          <note>
            Herr talman! Jag är övertygad om att vi många gånger kommer att
            få återkomma till dessa ämnen.
          </note>
          <note>
            Eftersom jag har en ärlig morgon vill jag säga att jag kanske
            hade kunnat tala litet mer mångordigt om också jag hade 7--10
            års erfarenhet av att diskutera vuxenutbildningsfrågor i riksdagen.
            Jag lovar att det kommer att bli längre anföranden med tiden.
            Min ambition är att ge er tydliga svar på frågorna, men håller
            man på med ett budgetarbete kan det inte bli riktigt så raka svar
            som man kanske skulle önska.
          </note>
          <note type="speaker">
            Anf. 34 INGVAR JOHNSSON (s):
          </note>
          <note>
            Herr talman! Jag önskar i första hand inte längre anföranden
            från statsrådet utan bättre materiellt innehåll för de vuxenstuderandes
            del.
          </note>
          <note>
            Ulf Melin säger att moderaterna har ställt upp för dem som har
            kort utbildning. Jag vill uppmana honom att läsa de egna reservationerna
            som lämnats under nio år här i riksdagen, så får han se om det
            går att komma fram till det resultatet. Det är ett vinglande hit
            och dit, och slutresultatet blir att det är de som har bäst utbildning
            som moderaterna i första hand ömmar för.
          </note>
          <note>
            Jag tror att vi alla egentligen är överens om att den tid är
            förbi då man i ungdomen skaffade sig en utbildning som räckte
            hela livet. Jag tror också att alla i samhället är överens om
            att möjligheten till vuxenutbildning är viktig både för individen
            och för samhället. Mycket ofta motiverar man nedskurna anslag
            till vuxenutbildningen med att det är fråga om utbildning som
            kan ges i form av personalutbildning inom företag. Jag tillhör
            dem som anser att en stor del av det ökade behovet av kunskaper
            kommer att tillgodoses på så sätt. Men jag tycker ändå att det
            finns några utomordentligt starka skäl till att vi behöver väl
            utbyggd samhällsunderstödd vuxenutbildning av olika slag.
          </note>
          <note>
            Det viktigaste skälet är alla individers rätt och möjlighet till
            utbildning. För att klara detta behöver vi en vuxenutbildning
            som är fri och står öppen för alla och som framför allt bygger
            på den enskildes vilja att delta.
          </note>
          <note>
            Personalutbildning däremot handlar till stor del om arbetsplatsens
            behov och därmed arbetsgivarens önskemål och prioriteringar. Hitintills
            har personalutbildning tyvärr erbjudits mer till dem som har lång
            utbildning och mindre till dem som har kort utbildning.
          </note>
          <note>
            Jag vill litet mer personligt tillägga något om moderaterna och
            deras syn på vuxenutbildning. Jag tillhör dem som bara gått sju
            år i folkskola. När jag under ett tidigare år hade en debatt här
            med herrarna gick jag igenom alla de kurser jag gått genom Metallindustriarbetareförbundet,
            ABF och andra organisationer efter att ha slutat sjuårig folkskola.
            Jag kunde då konstatera att varje kurs i svenska, matematik, engelska,
            företagsekonomi och samhällskunskap som jag har genomgått har
            moderaterna antingen helt velat ta bort anslagen till eller också
            genomföra kraftiga nedskärningar för.
          </note>
          <note>
            Jag anser att detta i sig beskriver litet grand vad debatten
            mellan socialdemokraterna och moderaterna handlar om när det gäller
            vuxenutbildningen.
          </note>
          <note type="speaker">
            Anf. 35 KRISTINA SVENSSON (s):
          </note>
          <note>
            Herr talman! Det är intressant att lägga märke till att alla
            de honnörsord som användes av moderaterna i den föregående debatten,
            som handlade om privatisering av högskolorna, finns i vuxenutbildningens
            verklighet: mångfald, pluralism, olika huvudmän osv. Men här går
            ni på en helt annan linje. Här talar Beatrice Ask om att man måste
            göra någonting för att samordna det hela. Det finns för många
            huvudmän och för många olika organisationsformer.
          </note>
          <note>
            Jag studsade till litet grand inför något statsrådet sade, nämligen
            att vuxenutbildningen i sin helhet står inför förändringar. Jag
            undrar vad det innebär.
          </note>
          <note>
            Sedan talade Beatrice Ask om att antalet kvinnor i personalutbildning
            är lågt och menade att man måste medverka till att en större andel
            kvinnor deltar i den formen av vuxenutbildning. Det är naturligtvis
            helt riktigt. Men jag vill påminna om att kvinnorna utgör en stor
            andel av eleverna i den traditionella formen av vuxenutbildning
            i komvux och folkhögskolor. Det är just för kvinnorna det är så
            viktigt att vuxenutbildningen prioriteras. Av inläggen här i dag
            har jag förstått att det tänker inte moderaterna göra. Jag vill
            ställa samma fråga som tidigare har ställts: Vad kommer att hända
            med vuxenstudiestödet?
          </note>
          <note type="speaker">
            Anf. 36 ULF MELIN (m):
          </note>
          <note>
            Herr talman! Både Ingvar Johnsson och Kristina
          </note>
          <note>
            Svensson talar om de svaga grupperna, kvinnor, handikappade osv.
            Det är sådana argument som man ibland brukar ta till. Innan jag
            gick upp i debatten här i dag roade jag mig med att titta litet
            grand på hur förnyelsefonderna använts. Man har gjort en utvärdering
            av detta. De skulle framför allt användas i arbetslivet, och åtgärderna
            skulle rikta sig just till de kortutbildade, de handikappade och
            kvinnorna. Facket var också med i det sammanhanget, och det skall
            tydligen lösa allt enligt Ingvar Johnsson.
          </note>
          <note>
            Vid utvärderingen av hur förnyelsefonderna använts visade det
            sig att medlen tyvärr inte alltid gick till utbildning utan med
            fackets medverkan till andra investeringar i företagen, men det
            kan vi lämna därhän. Det visade sig att pengarna inte riktades
            till de kortutbildade, kvinnorna och de handikappade. Om ni inte
            tror mig skall jag visa er denna utvärdering.
          </note>
          <note>
            En annan sak som också förvånar mig är att man talar om att komvux
            skall ta hand om dem som blir utslagna. Det är i och för sig alldeles
            riktigt. Men vi förde i våras en diskussion om folkhögskolornas
            roll där vi moderater sade att de är ett komplement, precis som
            Beatrice Ask nämnde här, som kan fungera utmärkt för vissa grupper.
            Vi ville att de också skulle kunna ta in elever som var 16 år.
            Vilka sade nej till detta? Socialdemokraterna naturligtvis. Där
            skulle de gamla reglerna med en gräns på 18 år gälla.
          </note>
          <note>
            Sedan till detta om samverkan och att vi vill ha en helhet. Jag
            tog upp frågan om samverkan när det gäller kompetensutveckling.
            Arbetslivsfonden, arbetsmarknadsinstitutet, länsstyrelserna --
            jag skulle kunna räkna upp ytterligare några -- har i sina instruktioner
            som en del av sin uppgift att syssla med kompetensutveckling i
            arbetslivet. Men detta arbete samordnas inte. Jag vill påstå att
            det här finns ett antal miljarder som skvalpar runt, och jag anser
            att man bör göra en översyn av detta och kanske också se till
            hur dessa pengar skall kunna användas rätt. Vi är nog ganska överens
            om att 90-
          </note>
          <note>
            talet blir ekonomiskt kärvt för vårt land. Då gäller det att
            vi utnyttjar de offentliga medlen på ett bättre sätt.
          </note>
          <note>
            Kompetensutvecklingen i arbetslivet är en av de viktigaste frågorna
            när det gäller om Sverige framöver skall klara sig som en välfärdsnation
            och som en industrination. Då är det nödvändigt att vi har rätt
            morötter, så att man satsar på kompetensutvecklingen i arbetslivet.
            Det är klart att vi har ett ansvar, att branscherna har ett ansvar
            och att arbetsgivare och arbetstagare har ett ansvar, men detta
            är en oerhört viktig fråga. Vi lär återkomma till den framöver
            för att lösa dessa frågor.
          </note>
          <note type="speaker">
            Anf. 37 BERIT OSCARSSON (s):
          </note>
          <note>
            Herr talman! Låt mig börja med att ta upp förnyelsefonderna.
            De fackliga organisationerna har verkligen kämpat för att man
            skulle få starta utbildning just för dem som fått en kort utbildning
            tidigare. Men man har inte fått med sig andra organisationer eller
            företag för att komma i gång med en basutbildning. Det finns kanske
            inte någon annan som har kämpat så hårt för att komma åt de pengar
            som fanns i förnyelsefonderna och för att de skulle användas till
            dem som hade en kort utbildning.
          </note>
          <note>
            När det gäller de stora pengar som läggs på personalutbildning
            i dag går ju de till dem som redan har en hög utbildning. Det
            är för det mesta män som har en hög utbildning. Så det finns en
            förklaring till att det inte finns så många kvinnor med i personalutbildningen.
            Om jag kommer ihåg rätt, är det nätt och jämnt 20 % av LOs medlemmar
            som över huvud taget kommer i åtnjutande av personalutbildningspengarna.
            Det rör sig om närmare 20 miljarder kronor. Det finns alltså resurser
            i personalutbildningen, men de går till dem som redan tidigare
            har en bra grundutbildning att stå på. Det är därför som folkhögskolan
            och studiecirkeln ligger mig så varmt om hjärtat. Vi måste se
            till att vi ökar rättvisan mellan människor.
          </note>
          <note>
            Därför kan vi inte ställa ungdomsutbildning mot vuxenutbildning.
            De vuxna har också rättighet att få den utbildning som ungdomar
            får så naturligt i dag. Det är viktigt för att vi inte skall få
            det två tredjedels-samhälle som jag beskrev tidigare.
          </note>
          <note>
            Det är inte så konstigt att man känner en oro, när man har läst
            moderata samlingspartiets motioner.
          </note>
          <note>
            Där har det funnits förslag till neddragningar på just vuxenutbildningsområdet
            under alla år som jag har suttit i Sveriges riksdag. Därför blir
            jag glad när
          </note>
          <note>
            Beatrice Ask talar om att det måste satsas på folkbildning utifrån
            det beslut som fattades i våras.
          </note>
          <note>
            Jag håller med om att det är oerhört viktigt att vi behåller
            och t.o.m. förstärker kvaliteten i vad folkbildningen gör. Vi
            skall göra en utvärdering tillsammans, och folkbildningsrådet
            är långt framme i sina diskussioner om hur man vill utvärdera
            detta. Det är viktigt att vi inför nästa treårsbudget har en gemensam
            syn på kvalitet och på att vi skall ha en bred verksamhet för
            den som behöver mest utbildning. Jag tror att vi är överens på
            den punkten.
          </note>
          <note>
            Andre vice talmannen anmälde att Ulf Melin anhållit att till
            protokollet få antecknat att han inte ägde rätt till ytterligare
            inlägg.
          </note>
          <note type="speaker">
            Anf. 38 Statsrådet BEATRICE ASK (m):
          </note>
          <note>
            Herr talman! Man kan ju tycka, Berit Oscarsson, att det är problematiskt
            om man utgår ifrån att man måste ställa vuxna mot ungdomar. Jag
            tycker inte att man skall göra det i första hand, men man tvingas
            i ett trängt ekonomiskt läge att välja. Då har vi från regeringens
            sida deklarerat en tydlig uppfattning. Vi tycker att det är skräp
            om vi inte klarar av ungdomsutbildningen, som faktiskt när det
            gäller grundskolan i 150 år har varit till här i landet i form
            av allmän folkbildning med syfte att garantera att alla får utbildning
            av hög kvalitet, och en gemensam grundutbildning. Det finns brister
            där och de måste åtgärdas först. Det är alldeles självklart.
          </note>
          <note>
            Sedan gäller det Kristina Svenssons litet konspiratoriska idé
            när jag hade sagt att vuxenutbildning som helhet står inför förändringar.
          </note>
          <note>
            Det är ju alldeles uppenbart. Det händer ju massor inom vuxenutbildningens
            område, även utan min medverkan. Komvux ändras genom riksdagsbeslutet,
            och hela SFI-undervisningen håller på att få nya former. Det sker
            utifrån ett riksperspektiv, men framför allt ute i kommunerna.
          </note>
          <note>
            Studieförbunden sitter i rävsaxen mellan att de statliga anslagen
            är begränsade och att kommunerna faktiskt också sparar på studieförbunden.
            De tvingas till att leta nya former.
          </note>
          <note>
            De har också fått ökad frihet. Man prövar andra saker än den
            gamla traditionella, ganska stela formen av studiecirklar för
            att hitta kortstudiecirklar och pröva olika varianter.
          </note>
          <note>
            Vartenda studieförbund arbetar mycket med nya former. Man söker
            nya områden att bedriva folkbildningsarbete inom.
          </note>
          <note>
            Vi har samordningen mellan gymnasiet och komvux och vi har allt
            fler invandrare i vår vuxenutbildning. Det innebär förändringar
            eftersom det blir andra språk och andra kulturella erfarenheter
            att ta hänsyn till. Det är en mycket stor skillnad mellan en grupp
            med tio invandrarkvinnor där en del knappast kan läsa och en mycket
            traditionell kommunal vuxenutbildningsgrupp med relativt välutbildade
            svenska medborgare. Det är faktiskt en otrolig skillnad.
          </note>
          <note>
            AMU har förnyats och förändrats de senaste åren på ett sätt som
            många inte har uppfattat. Det arbetet fortgår. Man behöver inte
            vara så konspiratorisk när jag säger att det pågår en mängd förändringar
            här. Jag upplever nog att det rör på sig åt många håll. I de flesta
            fall går det framåt. Jag ser mycket positivt på det här förändringsarbetet.
            Jag behöver nog inte ställa till så mycket för att det skall hända
            något. Det pågår hela tiden ett utvecklingsarbete här, och det
            är bra. Men vi skall naturligtvis diskutera detta. Vi vet att
            pengarna är begränsade, och då tvingas vi prioritera.
          </note>
          <note>
            Andre vice talmannen anmälde att Ingvar Johnsson anhållit att
            till protokollet få antecknat att han inte ägde rätt till ytterligare
            inlägg.
          </note>
          <note>
            Överläggningen var härmed avslutad.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motionerna
          </note>
          <note>
            1991/92:Fi7 till finansutskottet
          </note>
          <note>
            1991/92:Fi8 yrkandena 1-3 till finansutskottet
          </note>
          <note>
            yrkande 4 till bostadsutskottet
          </note>
          <note>
            1991/92:So15-So17 till socialutskottet
          </note>
          <note>
            1991/92:Ub2-Ub7 till utbildningsutskottet
          </note>
          <note>
            1991/92:T4-T10 till trafikutskottet
          </note>
          <note>
            1991/92:T11 yrkandena 1 och 3 till trafikutskottet
          </note>
          <note>
            yrkande 2 till utbildningsutskottet
          </note>
          <note>
            1991/92:Jo18-Jo20 till jordbruksutskottet
          </note>
          <note>
            1991/92:A1 yrkande 1 till finansutskottet
          </note>
          <note>
            yrkandena 2-4 till arbetsmarknadsutskottet
          </note>
          <note>
            1991/92:A2 yrkandena 1-4 till arbetsmarknadsutskottet
          </note>
          <note>
            yrkande 5 till finansutskottet
          </note>
          <note>
            1991/92:A3 till arbetsmarknadsutskottet
          </note>
          <note>
            1991/92:Bo5 till bostadsutskottet
          </note>
          <note>
            1991/92:Bo6 yrkande 1 till bostadsutskottet
          </note>
          <note>
            yrkande 2 till finansutskottet
          </note>
          <note>
            1991/92:Fi9-Fi30 till finansutskottet
          </note>
          <note>
            1991/92:N5-N7 till näringsutskottet
          </note>
          <note>
            1991/92:L5-10 till lagutskottet
          </note>
          <note>
            1991/92:T12 och T13 till trafikutskottet
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Motionerna
          </note>
          <note>
            med anledning av prop. 1991/92:43 Vissa ändringar i bestämmelserna
            om skattetillägg, preliminär B-
          </note>
          <note>
            skatt m.m.
          </note>
          <note>
            1991/92:Sk4 av Lars Hedfors m.fl. (s)
          </note>
          <note>
            med anledning av prop. 1991/92:50 Sänkning av mervärdeskatten
            på vissa varor och tjänster, m.m.
          </note>
          <note>
            1991/92:Sk5 av Ian Wachtmeister m.fl. (nyd)
          </note>
          <note>
            1991/92:Sk6 av Lars Hedfors m.fl. (s)
          </note>
          <note>
            1991/92:Sk7 av Karin Israelsson och Rune Thorén
          </note>
          <note>
            (c)
          </note>
          <note>
            1991/92:Sk8 av Lars Werner m.fl. (v)
          </note>
          <note>
            med anledning av prop. 1991/92:54
          </note>
          <note>
            Reavinstbeskattning av bostadsrätter
          </note>
          <note>
            1991/92:Sk9 av Lars Hedfors m.fl. (s)
          </note>
          <note>
            med anledning av prop. 1991/92:66 Kommunalt partistöd
          </note>
          <note>
            1991/92:K3 av Johan Lönnroth m.fl. (v)
          </note>
          <note>
            Skatteutskottets betänkande
          </note>
          <note>
            1991/92:SkU4 Ändring i tulltaxelagen, m.m.
          </note>
          <note>
            Justitieutskottets betänkanden
          </note>
          <note>
            1991/92:JuU1 Säkerheten vid domstolarna
          </note>
          <note>
            1991/92:JuU2 Rattfylleri
          </note>
          <note>
            1991/92:JuU3 Ersättare för justitieråd och regeringsråd
          </note>
          <note>
            1991/92:JuU4 Personutredning i brottmål
          </note>
          <note>
            1991/92:JuU5 Fortsatt giltighet av 1952 års tvångsmedelslag
          </note>
          <note>
            Lagutskottets betänkanden
          </note>
          <note>
            1991/92:LU5 Upphovsrättsliga frågor
          </note>
          <note>
            1991/92:LU6 Konkursrättsliga frågor
          </note>
          <note>
            1991/92:LU7 Sakrättsliga frågor
          </note>
          <note>
            Socialutskottets betänkanden
          </note>
          <note>
            1991/92:SoU3 Äldrefrågor
          </note>
          <note>
            1991/92:SoU4 Handikapp
          </note>
          <note>
            1991/92:SoU8 Barnbidrag m.m.
          </note>
          <note>
            Kulturutskottets betänkanden
          </note>
          <note>
            1991/92:KrU4 Bevarande av kulturmiljöer och industriminnen
          </note>
          <note>
            1991/92:KrU5 Viss statlig lokalförsörjning
          </note>
          <note>
            Utbildningsutskottets betänkanden
          </note>
          <note>
            1991/92:UbU4 Vissa skolfrågor
          </note>
          <note>
            1991/92:UbU5 Bostäder för gäststuderande m.fl.
          </note>
          <note>
            1991/92:UbU6 Statsibdrag till miljöförbättringar i skolan
          </note>
          <note>
            Trafikutskottets betänkande
          </note>
          <note>
            1991/92:TU2 Trafiksäkerhet och trafikföreskrifter m.m.
          </note>
          <note>
            Jordbruksutskottets betänkande
          </note>
          <note>
            1991/92:JoU4 Livsmedelskontroll
          </note>
          <note>
            Näringsutskottets betänkanden
          </note>
          <note>
            1991/92:NU5 Värdepappershandel m.m.
          </note>
          <note>
            1991/92:NU6 Ändrad träfiberprövning
          </note>
          <note>
            1991/92:NU8 Detaljhandel
          </note>
          <note>
            1991/92:NU11 Ändringar i försäkringsrörelselagen
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 21 november
          </note>
          <note type="speaker">
            1991/92:49 av Lennart Fridén (m) till kommunikationsministern
            om postverket:
          </note>
          <note>
            Postverkets nät av kontor över hela landet är en av
          </note>
          <note>
            Sveriges viktigaste infrastrukturella faktorer. Som sådan samverkar
            posten med t.ex. televerket, transportföretag, banker och affärskedjor.
            På många orter är dessa starkt beroende av varandra.
          </note>
          <note>
            När posten, banken eller affären lägger ner blir därför ofta
            följden att även andra följer efter. Det är en självklarhet att
            postverket skall drivas med ett sunt ekonomiskt tänkande som ledstjärna,
            men det har också i en utredning för ca 1,5 år sedan påtalats
            att posten har ett speciellt ansvar bl.a. för glesbygden. Även
            om man främst talar om glesbygd i vedertagen mening, så kan samma
            effekter uppstå även i storstadsområden. Dessa effekter är negativa
            för såväl boende som näringslivet i orten.
          </note>
          <note>
            Nu läggs nya förslag i postverkets olika regioner som kommer
            att väsentligt förändra företagets struktur. Många av åtgärderna
            är säkert välmotiverade ur företagsekonomisk synvinkel, men det
            som är oroande för många är att man nu liksom tidigare tycks bestämma
            om nedläggningar först och fundera över eventuell ersättningsservice
            efteråt. Visserligen har i enstaka fall förekommit att posten
            låtit entreprenörer ta över verksamheten, men det skulle kunna
            vara en lösning som oftare väljs för att ge bättre service samtidigt
            som synen på posten skulle bli positivare.
          </note>
          <note>
            I Storbritannien omhänderhas flertalet av postens serviceställen
            av den lokale bokhandlaren, specerihandlaren eller motsvarande.
            Jag ser inget som skulle hindra ett motsvarande förfaringssätt
            hos oss. I samband med planarbete i kommunerna föreligger skyldighet
            att göra servicebeskrivningar och därvidlag till olika intressenter
            remittera planförslagen eller kontakta dem på annat sätt.
          </note>
          <note>
            Någon sådan motsvarande skyldighet att kontakta kommunen från
            företags sida i samband med upphörande av service i ett område
            synes dock inte föreligga. Med tanke på den samverkaneffekten
            mellan olika serviceorgan och infrastrukturella faktorer borde
            sådana kontakter och diskussioner vara naturliga.
          </note>
          <note>
            Med anledning av det nu anförda och i ljuset av nära förestående
            omfattande förändringar, önskar jag till kommunikationsminister
            Mats Odell rikta följande fråga:
          </note>
          <note>
            Vilken strategi kommer kommunikationsdepartementet att arbeta
            efter för att åtgärder skall kunna vidtagas i tid för att motverka
            för kunderna negativa effekter av postens förändringsplaner?
          </note>
          <note type="speaker">
            1991/92:50 av Pierre Schori (s) till statsministern om åtgärder
            mot främlingsfientlighet och rasism:
          </note>
          <note>
            För att förhindra att främlingsfientlighet och rasism får ytterligare
            spridning är det nödvändigt med kraftfulla åtgärder både i samverkan
            över gränserna och i det egna landet. En viktig opinionsrörelse
            har startats i Sverige för att bekämpa dessa odemokratiska avarter.
          </note>
          <note>
            Mot denna bakgrund vill jag ställa följande frågor till statsministern:
          </note>
          <note>
            Är statsministern beredd att ta internationella initiativ till
            stöd för denna angelägna verksamhet?
          </note>
          <note>
            Är statsministern villig att i kraft av sitt ämbete ge till känna
            sin inställning samt redovisa regeringens samlade avsikter i dessa
            frågor?
          </note>
          <note type="speaker">
            1991/92:51 av Sture Ericson (s) till försvarsministern om avbrytande
            av viss befälsutbildning inom försvaret:
          </note>
          <note>
            Regeringen har beslutat att avbryta utbildningen för 2 500 befälsuttagna
            värnpliktiga och sända hem dem med mycket kort varsel. 4 500 värnpliktiga
            som redan inkallats till fem månaders grundutbildning med början
            i januari får nu besked om att de inte skall rycka in. Motivet
            för beslutet är att spara pengar.
          </note>
          <note>
            Detta regeringsbeslut får allvarliga konsekvenser för många av
            de ca 7 000 värnpliktiga som drabbas.
          </note>
          <note>
            De har planerat för den värnpliktstjänstgöring som de nu inte
            får genomgå. Det betyder att många står utan arbete, många har
            ingen bostad ordnad för den här tiden, många får svårt att omedelbart
            ta upp studier som de skulle ha ägnat sig åt om de inte inkallats
            till värnplikt. De som drabbas av arbetslöshet har ofta ingen
            arbetslöshetsförsäkring och får det därför ekonomiskt mycket besvärligt.
          </note>
          <note>
            Den fast anställda personal inom försvaret som skulle ha arbetat
            med dessa värnpliktiga får nu i huvudsak ägna sig åt vidareutbildning
            för att över huvud taget ha något att göra.
          </note>
          <note>
            Många av de konsekvenser regeringens plötsliga beslut får för
            dessa ungdomar bör dock kunna avhjälpas. De värnpliktigas egna
            intresseföreträdare har ställt en rad krav som förefaller rimliga
            i den situation regeringens åtgärder skapat. De innefattar bl.a.
            att de befälsuttagna värnpliktiga som vill fortsätta sin utbildning
            skall få göra det. De femmånadersuttagna som nu förvägras utbildning
            skulle kunna erbjudas frivillig ommönstring.
          </note>
          <note>
            Ersättningen för bostad och utryckningsbidraget bör höjas. Återupptagande
            av högskolestudier bör underlättas och AMS åtgärder för dem som
            drabbas av arbetslöshet bör förstärkas.
          </note>
          <note>
            Det kan mot den här bakgrunden starkt ifrågasättas om regeringsbeslutet
            verkligen innebär någon nettobesparing för staten under innevarande
            budgetår. Det blir naturligtvis ett plus på försvarsministerns
            konto, men samtidigt ökar utgifterna för flera av hans regeringskollegor.
          </note>
          <note>
            Mot denna bakgrund hade det varit bättre att vänta ungefär ett
            halvt år med att inställa försöksverksamheten med fem månaders
            grundutbildning. Då skulle de värnpliktiga som berörs få tid att
            planera för denna förändring och många av de kostnader som nu
            uppstår för enskilda och samhället skulle ha undvikits.
          </note>
          <note>
            Jag vill fråga försvarsministern:
          </note>
          <note>
            1. Vilka praktiska, konkreta åtgärder förbereder regeringen för
            att mildra konsekvenserna för de värnpliktiga som nu drabbas av
            detta vårdslösa regeringsbeslut?
          </note>
          <note>
            2. Har regeringen inför beslutet gjort någon kalkyl som inte
            bara visar besparingarna inom försvarssektorn utan också tar hänsyn
            till de kostnadsökningar som drabbar statskassan inom andra sektorer?
          </note>
          <note type="speaker">
            1991/92:52 av Gudrun Schyman (v) till statsministern om benämningen
            på utrikes- och säkerhetspolitiken:
          </note>
          <note>
            ''Det är uppenbart att termen neutralitetspolitik inte längre
            på ett adekvat sätt kan användas som beskrivning på den utrikes-
            och säkerhetspolitik vi önskar föra inom den europeiska ramen.
            Vi vill föra en politik med en klar europeisk identitet.''
          </note>
          <note>
            Så lyder den närmast rituella diplomatiska formulering som numera
            är regeringens officiella hållning i neutralitetsfrågan inför
            ett eventuellt
          </note>
          <note>
            EG-inträde. Det är den ordagranna beskrivning som statsminister
            Carl Bildt använder när han reser runt i EG-huvudstäderna. Därför
            är det viktigt, säger hans pressekreterare, att man konsekvent
            förmedlar samma formulering, så att inga missförstånd uppstår.
          </note>
          <note>
            Möjligen kan en konsekvent upprepning av två meningar i samma
            följd få till följd att missförstånd undviks, men en viktigare
            fråga är väl om någon över huvud taget förstår. Vad betyder orden?
          </note>
          <note>
            Vid en frågestund i riksdagen för någon tid sedan gav statsministern
            följande föga klargörande svar:
          </note>
          <note>
            ''Det förändrar ingenting i den militära alliansfriheten. Det
            finns ingenting i den europeiska process som nu pågår som fritar
            oss från vårt ansvar att självständigt svara för försvaret av
            svenska territoriet. Men (min kurs.) det innebär
          </note>
          <note>
            (samtidigt) en klar signal om att Sverige är berett och t.o.m.
            intresserat av att delta i den dialog mellan samtliga europeiska
            nationer som nu inleds om hur vi skall bygga upp en säkerhetsordning
            som ger bättre säkerhet för alla européer i de olika situationer
            som kan komma att inträffa.''
          </note>
          <note>
            Är inte detta något motsägelsefullt? Vi skall fortsätta att ha
            ett överdimensionerat och kostsamt militärt försvar samtidigt
            som vi, om det blir som
          </note>
          <note>
            Carl Bildt vill, skall delta i den gemensamma utrikes- och säkerhetspolitik
            som EGs medlemsländer har ambitionen att förverkliga och där en
            gemensam vapenproduktion och gemensamma försvarsstyrkor ses som
            en naturlig ingrediens!
          </note>
          <note>
            Detta går inte ihop. Den moderata (hela regeringens?) europapolitik
            haltar.
          </note>
          <note>
            I avsaknad av stormaktsmotsättningar och med framväxande demokratier
            runt Östersjön borde
          </note>
          <note>
            Sveriges säkerhetspolitiska huvudlinje vara fredlig integration
            och nedrustning, så att krig mellan stater i Europa blir lika
            otänkbart som det redan är mellan de nordiska länderna. En alleuropeisk
            säkerhetsgemenskap, som också omfattar östra
          </note>
          <note>
            Europa och Sovjet, skulle skapa en betydligt stabilare säkerhet
            för Sverige och Europa, än vad en fortsatt mångmiljardsatsning
            på militära rustningar gör.
          </note>
          <note>
            Ett lands utrikes- och säkerhetspolitik är viktiga frågor och
            bör enligt min mening vara föremål för omfattande öppen och demokratisk
            debatt. Därför föranleder statsministerns oprecisa uttalande följande
            frågor:
          </note>
          <note>
            1. Var utformas den svenska utrikes- och säkerhetspolitiken --
            i regeringskansliet eller i riksdagen?
          </note>
          <note>
            2. Vad anser statsministern vara ett lämpligt begrepp för att
            definiera vår utrikes- och säkerhetspolitik?
          </note>
          <note>
            3. Hur skall denna ''europeiska identitet'' uttydas i förhållande
            till övriga världen?
          </note>
          <note>
            1991/92:53 av Gudrun Schyman (v) till statsrådet
          </note>
          <note>
            Ulf Dinkelspiel om information m.m. med anledning av ansökningen
            om medlemskap i EG:
          </note>
          <note>
            ''Vi godtar inga försämringar'', ''Full fart mot EG'',
          </note>
          <note>
            ''EG-medlemskap kräver offentlig åtstramning'',
          </note>
          <note>
            ''Ödesdigert EG-medlemskap'', ''Norrland ska offras'', ''Ny järnridå
            genom Europa'', ''EG-tvekan växer'', ''EES katastrof för radikal
            miljöpolitik'',
          </note>
          <note>
            ''Debatt behövs om EG''. . .
          </note>
          <note>
            Rubrikerna ovan, slumpvis utvalda under den senaste veckan, är
            hämtade från artiklar i dagspressen som speglat både en positiv
            och en negativ hållning till ett ev. framtida medlemskap i
          </note>
          <note>
            EG. Debattörerna eller de intervjuade är samtliga insatta och
            pålästa i ämnet.
          </note>
          <note>
            För en överväldigande majoritet i Sverige är intrycket av EG-frågan
            ett komplicerat och diffust virrvarr där de egna kunskaperna är
            förhållandevis små, där den massmediala debatten ger föga vägledning
            och där tillgången på lättillgängliga fakta och allsidig information
            är försvinnande liten.
          </note>
          <note>
            ''Jag vet inte så mycket själv, men det blir nog bra.
          </note>
          <note>
            De flesta säger ju det och förresten har vi väl inget val?''
            är en mycket vanligt förekommande kommentar från en bred allmänhet.
            Och det är inget att förundra sig över med tanke på hur informationsflödet
            har sett ut. Den starka och välorganiserade EG-lobbyn i Sverige
            har lyckats få kritikerna att framstå som passkontrollanternas
            och väskrotarnas vänner, samtidigt som man lyckats förknippa sig
            själv med Berlinmurens fall, med tågluffandet och med en gammal
            god europeisk kulturgemenskap.
          </note>
          <note>
            Lättillgängliga regeringsskrifter har haft glättade beskrivningar
            på glättat papper, samtidigt som man hemligstämplat de konsekvensanalyser
            som visat på några som helst svårigheter. Politiska positionsförflyttningar,
            från harmonisering och
          </note>
          <note>
            EES-avtal under vissa förutsättningar till nödvändigheten av
            ett fullt medlemskap, har skett utan demokratisk debatt. Samtliga
            politiska partier som fanns i riksdagen före valet 1991, utom
            vänsterpartiet och miljöpartiet, bär ett stort ansvar för denna
            djupt odemokratiska process.
          </note>
          <note>
            I dag är läget följande: riksdagen skall inom kort och under
            kort tid ta ställning till ett EES-avtal som innefattar ett omfattande
            regelverk och vars konsekvenser är ytterst svåra att analysera
            i detalj.
          </note>
          <note>
            Avtalet är färdigförhandlat så det vi skall göra är att säga
            ja eller nej. Inför förhandlingarna tillsatte den dåvarande regeringen
            en lång rad arbets- och referensgrupper som skulle undersöka vilka
            konsekvenser denna harmonisering till EGs regler skulle få för
            Sverige. Delar av analysmaterialet har offentliggjorts i s.k.
            grönböcker, men fortfarande är en del material hemligstämplat;
            det gäller både material som rör enskilda sakområden och det material
            som var underlag för den säkerhetspolitiska bedömning som låg
            till grund för beslutet att lämna in Sveriges medlemsansökan.
          </note>
          <note>
            Hemligstämplandet har motiverats med att
          </note>
          <note>
            ''förhandlingar pågår''. Förhandlingarna är nu avslutade och
            konsekvensanalyserna borde nu kunna utgöra ett välkommet bidrag
            som kan underlätta för en bredare allmänhet att ta ställning till
            EES-avtalet och ett ev. framtida medlemskap i
          </note>
          <note>
            EG.
          </note>
          <note>
            Jag utgår ifrån att regeringen instämmer i min uppfattning att
            ambitionen måste vara att varje röstberättigad människa i Sverige
            skall vara medveten om vad hon säger ja eller nej till i den kommande
            folkomröstningen om ett EG-
          </note>
          <note>
            medlemskap. Så mycket fakta som möjligt på bordet alltså, i så
            lättillgänglig form som möjligt.
          </note>
          <note>
            Det krävs en stor insats av folkbildning, på alla nivåer och
            av alla tillgängliga parter -- alltifrån det lokala studieförbundet
            till regeringskansliet. Och det krävs att fördelningen och tillgången
            på resurser (människor, material, pengar, utredningsresurser m.m.)
            är tillfredsställande jämnt fördelad, mellan olika nivåer och
            mellan olika uppfattningar. Statsvetaren Sören Holmberg
          </note>
          <note>
            (bl.a.) har argumenterat för att folkomröstningen skall hållas
            separat, så att man inte går miste om den stora folkbildningseffekten.
          </note>
          <note>
            Jag delar den uppfattningen, också utifrån det faktum att EG-medlemskapsfrågan
            är en för stor och viktig framtidsfråga för att blandas ihop med
            frågan om vem som skall ha regeringsmakten i
          </note>
          <note>
            Sverige. EG-medlemskapet handlar ju i grund och botten om huruvida
            vi över huvud taget skall ha så mycket mer regeringsmakt i Sverige.
            Den senaste valrörelsen var ju också mycket illustrativ i denna
            fråga: Största möjliga tystnad. . .
          </note>
          <note>
            Frågorna är många, men svaren har hittills varit få.
          </note>
          <note>
            Jag vill därför ställa följande frågor:
          </note>
          <note>
            1. Kommer samtliga av de resterande konsekvensanalyserna att
            offentliggöras?
          </note>
          <note>
            2. Om inte, vad är skälet?
          </note>
          <note>
            3. Hur kommer regeringen att ta ansvar för att EG-
          </note>
          <note>
            frågan får en allsidig belysning inför folkomröstningen?
          </note>
          <note>
            4. Hur ser regeringen på frågan om tidpunkten för en folkomröstning?
          </note>
          <note>
            7 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 20 november
          </note>
          <note type="speaker">
            1991/92:169 av Jan Bergqvist (s) till statsministern om regeringen
            och de nya debattformerna i riksdagen:
          </note>
          <note>
            För att få bättre och mer koncentrerade debatter har riksdagens
            talmanskonferens på förslag av talmannen enats om att rekommendera
            försök med nya debattformer fr.o.m. den 20 november.
          </note>
          <note>
            Talmanskonferensens förslag innefattade också statsrådens deltagande
            i försöket. Trots att regeringen på ett tidigt stadium tillfrågades
            om sin medverkan, har den ännu inte givit något besked.
          </note>
          <note>
            Jag vill därför fråga statsministern:
          </note>
          <note>
            Varför har regeringen dröjt så länge med att ge ett klart och
            positivt svar på riksdagens inbjudan till regeringen att medverka
            i det fortsatta arbetet med att utveckla riksdagens debattformer?
          </note>
          <note>
            den 21 november
          </note>
          <note type="speaker">
            1991/92:170 av Berndt Ekholm (s) till miljöministern om miljövänliga
            drivmedel:
          </note>
          <note>
            Försurningsläget är allvarligt. I ett pressmeddelande från miljödepartementet
            påstås att: ''Målet skall vara att nya fordon skall kunna drivas
            utan fossilbränslen. Det måste bli ett av våra bidrag för att
            långsiktigt minska försurningen.''
          </note>
          <note>
            Jag vill fråga miljöminister Olof Johansson hur stort han räknar
            med att detta bidrag blir och i vilken utsträckning detta kan
            kompensera att kilometerskatterna eventuellt slopas.
          </note>
          <note>
            1991/92:171 av Elvy Söderström (s) till arbetsmarknadsministern
            om arbetslösheten i
          </note>
          <note>
            Västernorrland:
          </note>
          <note>
            Den öppna arbetslösheten i Västernorrland är i dagsläget 3,7
            %. Räknar man med de som går i utbildning och är under utredning
            stiger siffran till
          </note>
          <note>
            8 %.
          </note>
          <note>
            Hittills har den ökade arbetslösheten mötts genom olika aktiva
            insatser.
          </note>
          <note>
            Signalerna från LAN och arbetsförmedlingarna runt om i länet
            pekar på att insatserna på utbildning och andra aktiva åtgärder
            måste öka ytterligare.
          </note>
          <note>
            Regeringen har i tilläggsbudgeten bara givit AMS
          </note>
          <note>
            hälften av det anslag man utlovade tidigare. Enligt uppgift från
            AMS måste därför antalet i utbildning minska i förhållande till
            dagens nivå.
          </note>
          <note>
            Tänker arbetsmarknadsministern vidta några åtgärder?
          </note>
          <note>
            1991/92:172 av Sten-Ove Sundström (s) till näringsministern om
            valsverksproduktionen i
          </note>
          <note>
            Luleå:
          </note>
          <note>
            Enligt massmedia planerar SKF att lägga ner
          </note>
          <note>
            Ovako profiler i Luleå, 600 löntagare kastas ut i arbetslöshet
            i en region som redan har landets högsta arbetslöshet.
          </note>
          <note>
            SSAB har tidigare bedrivit egen produktion i valsverken. Det
            bör därför vara naturligt att pröva möjligheten att SSAB tar över
            hela eller delar av valsverksproduktionen. Under de senaste två
            åren har mer än 500 miljoner investerats i verket.
          </note>
          <note>
            Mot den bakgrunden vill jag fråga näringsministern:
          </note>
          <note>
            Är statsrådet beredd att vidta åtgärder för att säkra valsverksproduktion
            i Luleå?
          </note>
          <note type="speaker">
            1991/92:173 av Göran Magnusson (s) till justitieministern om
            domstolsväsendets organisation:
          </note>
          <note>
            Justitieministern har uttalat att ''frågan om hur vårt domstolsväsende
            skall vara organiserat är viktig''.
          </note>
          <note>
            Uttalandet gjordes i samband med att den parlamentariskt sammansatta
            domstolsutredningen i slutskedet av sitt arbete fråntagits uppgiften
            att utreda just domstolsväsendets organisation. Enligt regeringsbeslutet
            skall organisationen utredas med delvis andra utgångspunkter och
            med en annorlunda inriktning än som framgått av utredningens direktiv.
          </note>
          <note>
            Direktiven angav att utredningen organisatoriskt skulle eftersträva
            ''sådana lösningar som främjar rättssäkerheten och rättskipningens
            kvalitet, som ger rationella lösningar och väl fungerande arbetsenheter
            och som bevarar goda förutsättningar för en lokal förankring av
            rättskipningen och ett vitalt lekmannainflytande''.
          </note>
          <note>
            Min fråga till justitieministern är:
          </note>
          <note>
            Vad innebär ''andra utgångspunkter och annorlunda inriktning''
            för domstolsväsendets organisation?
          </note>
          <note type="speaker">
            1991/92:174 av Göran Magnusson (s) till justitieministern om
            domstolsutredningen:
          </note>
          <note>
            Domstolsutredningen är efter nära två års arbete i sitt absoluta
            slutskede, med avslutning i mitten av december. Regeringen har
            i mitten av november månad utsett tre nya ledamöter; en från vardera
            moderaterna, kds och Ny Demokrati. Samtidigt entledigades ledamoten
            från miljöpartiet.
          </note>
          <note>
            De nya ledamöterna får endast några veckor på sig för att sätta
            sig in i det material som utredningen arbetar med. Redan den 4
            december skall utredningen fatta beslut i en rad frågor.
          </note>
          <note>
            Därför frågar jag om justitieminister Gun Hellsvik är beredd
            att förlänga utredningens uppdrag så att även de nya ledamöterna
            hinner överväga beslutsunderlaget ordentligt.
          </note>
          <note type="speaker">
            1991/92:175 av Elvy Söderström (s) till kommunikationsministern
            om en framtida brist på sovvagnar:
          </note>
          <note>
            Enligt uppgift kommer det efter 1994 att uppstå en skriande brist
            på sovvagnar på grund av att asbest inte längre får förekomma
            som isoleringsmaterial.
          </note>
          <note>
            Hur skall trafikförsörjningen kunna upprätthållas?
          </note>
          <note type="speaker">
            1991/92:176 av Lennart Nilsson (s) till försvarsministern om
            den förkortade värnpliktsutbildningen:
          </note>
          <note>
            Många ungdomar skickas i dagarna hem från en avbruten militärtjänstgöring.
            Många har avbrutit eller uppskjutit sina studier på grund av militärtjänstgöringen.
            Andra har tjänstledigt från sina arbeten. En del går ut i arbetslöshet
            och får svårigheter att klara bostadskostnaderna.
          </note>
          <note>
            Vilka åtgärder är regeringen beredd att vidta för att bl.a. klara
            de ekonomiska problem som den avbrutna militärtjänstgöringen medför?
          </note>
          <note type="speaker">
            1991/92:177 av Bruno Poromaa (s) till näringsministern om LKAB:
          </note>
          <note>
            Den 1 oktober 1957 inlöste staten
          </note>
          <note>
            Trafikaktiebolaget Grängesberg--Oxelösunds aktier i LKAB. Denna
            inlösen föregicks av en av särskilda sakkunniga verkställd utredning
            som föreslog att staten begagnade sin avtalsenliga rätt att inlösa
            stamaktierna.
          </note>
          <note>
            Ett av de främsta skälen för statens inlösen var de sociala.
            Utredningen ansåg att det krävdes stora statliga insatser för
            överförande av befolkningen i malmfälten till andra verksamhetsgrenar
            och andra delar av landet när denna naturresurs, som malmfyndigheterna
            är, började sina.
          </note>
          <note>
            Regeringen föreslår nu att riksdagen bemyndigar regeringen att
            genomföra en försäljning av statens aktier i bl.a. LKAB.
          </note>
          <note>
            Mot bakgrund härav vill jag fråga näringsministern:
          </note>
          <note>
            På vilket sätt har i dag de sociala skälen så förändrats att
            det motiverar en försäljning av
          </note>
          <note>
            LKAB?
          </note>
          <note>
            1991/92:178 av Birgit Henriksson (m) till kommunikationsministern
            om tidpunkten för införande av AXE-telefonväxelsystem i
          </note>
          <note>
            Västmanland:
          </note>
          <note>
            Västmanland har under en lång följd av år skakats av stora industrirationaliseringar.
            Från att ha varit helt beroende av tung industri har man under
            det senaste årtiondet satsat på ökad småindustri och turism. Västmanland
            är centralt beläget i Sverige, med närhet till huvudstad och med
            relativt goda transportleder, som dessutom är under utbyggnad.
          </note>
          <note>
            Det finns dock ett allvarligt hinder och en stötesten för etableringarna.
            Endast i Västerås är AXE-
          </note>
          <note>
            systemet utbyggt. Det är av största betydelse för småföretagare
            m.fl. att kunna utnyttja det nya systemets fördelar.
          </note>
          <note>
            När kan AXE-systemet vara infört i Västmanland?
          </note>
          <note type="speaker">
            1991/92:179 av Birgit Henriksson (m) till kommunikationsministern
            om Bergslagspendeln:
          </note>
          <note>
            För någon vecka sedan invigdes Bergslagspendeln, delen Kolbäck--Ramnäs,
            med tal, musik och flygande fanor. Detta innebär att tågen nu
            skulle kunna gå mellan Ludvika och Västerås.
          </note>
          <note>
            Redan första vardagen började man med indragen första tur. Motorvagnshaveri.
            Hela veckan följde sedan med förseningar och trassel av alla de
            slag.
          </note>
          <note>
            Lokaltidningarna fylldes med arga insändare.
          </note>
          <note>
            Samtidigt som man lagt ned hundratals miljoner på förstärkt banvall
            har man underlåtit att se till att man har en funktionsduglig
            vagnpark. Helheten slås sönder, tågen går inte som de skall, ilskan
            sprider sig.
          </note>
          <note>
            Vad avser kommunikationsministern göra för att den nya Bergslagspendeln
            skall fungera?
          </note>
          <note type="speaker">
            1991/92:180 av Lena Öhrsvik (s) till socialministern om barns
            talerätt i sociala mål:
          </note>
          <note>
            Frågan om barns talerätt i sociala mål har kontinuerligt utretts
            sedan 1977.
          </note>
          <note>
            Riksdagen har under årens lopp avslagit mina motioner i ärendet
            med hänvisning till utredning eller beredning i regeringskansliet.
          </note>
          <note>
            Senast hänvisades till en riksdagsbeställning om en starkare
            ställning för barn i vårdnads- och umgängesmål.
          </note>
          <note>
            Min fråga är:
          </note>
          <note>
            Kommer frågan om barns talerätt i sociala mål att ingå i denna
            beredning?
          </note>
          <note>
            1991/92:181 av Tage Påhlsson (c) till statsrådet Ulf
          </note>
          <note>
            Dinkelspiel om kreditgaranti för export till östeuropeiska stater:
          </note>
          <note>
            Flera av våra exportindustrier har långt framskridna förhandlingar
            om affärer med östeuropeiska företag, främst i Sovjetunionen och
            dess delstater. Det gäller produkter och anläggningar som är speciellt
            lämpade för östeuropamarknaden, ofta med stora möjligheter till
            följdbeställningar.
          </note>
          <note>
            Det föreligger dock vissa problem beträffande betalning och kreditgivning.
            Köparna i öst har svårigheter med att betala efter våra villkor,
            och de svenska exportindustrierna har inte ekonomiska möjligheter
            att lämna långa krediter.
          </note>
          <note>
            Enligt uppgift får Exportkreditnämnden inte lämna kreditgarantier
            för leveranser till bl.a.
          </note>
          <note>
            Sovjetunionen. Ett intressant och sannolikt mycket givande handelsutbyte
            hindras på så sätt, till nackdel för såväl arbetsmarknaden här
            hemma som utvecklingen i Sovjet.
          </note>
          <note>
            Jag vill med anledning härav fråga utrikeshandelsministern:
          </note>
          <note>
            Överväger regeringen att ge Exportkreditnämnden generösare regler
            för kreditgarantigivningen när det gäller export till de östeuropeiska
            staterna, i första hand Sovjetunionen?
          </note>
          <note>
            1991/92:182 av Anna Corshammar-Bojerud (c) till statsrådet Bo
            Lundgren om åtgärder för att motverka införseln av illegala varor:
          </note>
          <note>
            Tullen kommer av naturliga skäl att i hög grad påverkas av ett
            svenskt medlemskap i EG.
          </note>
          <note>
            Påverkan blir olika i olika delar av landet beroende på i vilken
            utsträckning trafik förekommer med EG
          </note>
          <note>
            och med länder utanför EG. Helsingborg kan påverkas mer än vad
            som genomsnittligt kommer att gälla för landet i övrigt.
          </note>
          <note>
            Det har från olika håll, bl.a. från
          </note>
          <note>
            Helsingborgstullens sida, uttryckts farhågor för att omläggningen
            av tullrutinerna kommer att leda till kontrollen av införsel av
            bl.a. narkotika och vapen allvarligt försvåras med risk för ökad
            illegal införsel.
          </note>
          <note>
            Vad avser regeringen vidtaga för åtgärder för att motverka införsel
            av illegala varor?
          </note>
          <note>
            1991/92:183 av Leif Bergdahl (nyd) till statsrådet
          </note>
          <note>
            Alf Svensson om humanitär hjälp åt Tibets folk:
          </note>
          <note>
            Tibets folk har sedan 1949 då kineserna ockuperade landet utsatts
            för svår förföljelse. Fortfarande förekommer tvångssteriliseringar
            och tvångsaborter bland tibetanerna med syfte att decimera den
            inhemska befolkningen. Kineser flyttar in och f.n. bor det fler
            kineser än tibetaner i landet. Cirka 100 000 tibetaner bor nu
            utanför
          </note>
          <note>
            Tibets gränser, de flesta i Indien. Tibetanerna har även utsatts
            för svår kulturell och religiös förföljelse och nästan 100 % av
            de många tibetanska klostren har förstörts. Den rika tibetanska
            kulturen har dock tack vare H.H. Dalai
          </note>
          <note>
            Lamas energiska insatser bevarats bland exiltibetanerna i Indien.
            Denna grupp av tibetaner är en förutsättning för att den tibetanska
            kulturen skall överleva. Nöden är dock stor bland exiltibetanerna.
            Tuberkulos och malaria utgör svåra hälsoproblem. Bara inom en
            av de tibetanska bosättningarna har hittills i år 54 personer
            avlidit i malaria, man har nämligen inte råd att skaffa fram antimalariamedel.
            Viss sjukvård bedrivs i
          </note>
          <note>
            Dharamsala av fransk, engelsk och australiensisk sjukvårdspersonal
            medan svenskarna lyser med sin frånvaro. Jag har med stor glädje
            noterat att statsrådet tar emot Dalai Lama vid dennes förestående
            besök i början av december.
          </note>
          <note>
            Kan regeringen vid detta besök erbjuda Dalai
          </note>
          <note>
            Lama humanitär hjälp utöver det diplomatiska stöd som vår utrikesminister
            tidigare utlovat?
          </note>
          <note>
            1991/92:184 av Gudrun Schyman (v) till statsrådet
          </note>
          <note>
            Ulf Dinkelspiel om hanteringen av EES-avtalet i riksdagen:
          </note>
          <note>
            EG-domstolen har med hänvisning till de
          </note>
          <note>
            ''allvarliga och mycket komplexa problem'' som rör det juridiska
            området, kallat till förhör om EES-
          </note>
          <note>
            avtalet. EG-kommissionen anser att det inte går att parafera
            avtalet innan domstolen fått svar på sina frågor.
          </note>
          <note>
            Min fråga är:
          </note>
          <note>
            På vilket sätt kommer detta att påverka hanteringen av EES-avtalet
            i Sveriges riksdag?
          </note>
          <note>
            1991/92:185 av Bengt Hurtig (v) till näringsministern om verksamheten
            vid Ovako
          </note>
          <note>
            Profiler i Luleå:
          </note>
          <note>
            När detta skrivs väntas ett besked om nedläggning av företaget
            Ovako Profiler i Luleå. Ytterligare 600
          </note>
          <note>
            anställda i Norrbottens län riskerar därmed att förlora sina
            arbeten. Höstens nya start för
          </note>
          <note>
            Norrbotten har inneburit att 315 jobb vid ASSI
          </note>
          <note>
            Karlsborg försvinner, 54 jobb vid Esselte i Töre och
          </note>
          <note>
            200 jobb vid Televerket försvinner också.
          </note>
          <note>
            Därutöver hotas 50 jobb vid företaget Borohus och
          </note>
          <note>
            60 jobb vid Malmbanan. Nedläggningen av Ovako
          </note>
          <note>
            Profiler innebär att en viktig länk i landets stålproduktionssystem
            försvinner. Dessutom förlorar SSAB en viktig köpare av ämnen.
          </note>
          <note>
            Avser näringsministern att vidta några åtgärder för att förhindra
            att vidareförädlingen av stålämnen i
          </note>
          <note>
            Luleå försvinner?
          </note>
          <note type="speaker">
            1991/92:186 av Hugo Bergdahl (fp) till justitieministern om våldet
            i butiker och varuhus:
          </note>
          <note>
            För drygt en vecka sedan upphörde handeln i svenska butiker under
            två minuter -- en manifestation mot hot, våld och rån.
          </note>
          <note>
            Faktum är att det grova våldet -- överfall och rån --
          </note>
          <note>
            ökar. Statistik från SCB visar att 487 butiker och varuhus rånades
            de första nio månaderna i år -- att jämföra med 195 rån 1981.
          </note>
          <note>
            Många butiksanställda känner i dag rädsla och psykiskt tryck,
            både de som drabbats och deras kollegor.
          </note>
          <note>
            Med anledning av ovanstående vill jag fråga justitieministern:
          </note>
          <note>
            Har regeringen för avsikt att vidta några konkreta åtgärder för
            att få bukt med det ökade grova våldet i butiker och varuhus?
          </note>
          <note type="speaker">
            1991/92:187 av Sören Lekberg (s) till civilministern om civilministerns
            besök hos påven:
          </note>
          <note>
            I ett pressmeddelande från civildepartementet med nummer 146
            och daterat den 19 november sägs att civilministern skall träffa
            påven i samband med en konferens i Rom. Meddelandet ger intryck
            av ett officiellt besök och jag vill därför ställa följande fråga
            till civilministern.
          </note>
          <note>
            I vilken egenskap besöker civilministern Italien och påven?
          </note>
          <note type="speaker">
            1991/92:188 av Berith Eriksson (v) till utrikesministern om handläggningen
            av avräkningen om uppehållstillstånd:
          </note>
          <note>
            Sveriges ambassader har bl.a. den viktiga uppgiften att handlägga
            ansökningar om uppehållstillstånd i
          </note>
          <note>
            Sverige. Det är vanligt att familjen till en flykting som beviljats
            asyl i Sverige ansöker hos svenska ambassaden i sitt hemland om
            familjeåterförening i
          </note>
          <note>
            Sverige.
          </note>
          <note>
            Tyvärr förekommer det vid vissa ambassader problem och missförhållanden
            vid handläggningen av dessa ärenden. Ambassaden i Teheran har
            sålunda en väntetid på ca två år för att få en tid för intervju
            i samband med ansökningen. Ambassaden har endast en person som
            på heltid arbetar med att göra anknytningsutredningar.
          </note>
          <note>
            Ambassaden i Belgrad anlitar lokalanställd serbisk personal för
            att intervjua bl.a. kosovoalbaner, vilka ju anser sig förföljda
            av Serbien, och på våra ambassader i både Teheran och Damaskus
            finns många exempel på att man inte använt sig av tolkar som behärskar
            det språk som den sökande talar.
          </note>
          <note>
            Jag vill därför fråga utrikesministern:
          </note>
          <note>
            Är man i regeringen och på utrikesdepartementet medvetna om dessa
            förhållanden och är regeringen beredd att vidta åtgärder för att
            få en ändring till stånd?
          </note>
          <note>
            1991/92:189 av Birger Andersson (c) till statsrådet
          </note>
          <note>
            Bo Lundgren om skattereformen och idrottsrörelsen:
          </note>
          <note>
            Skattereformen förändrade villkoren för idrottsrörelsen. Nu gällande
            regler upplevs som försämringar i form av bl.a. ökad byråkrati
            och ökade kostnader.
          </note>
          <note>
            Jag vill fråga statsrådet:
          </note>
          <note>
            Vilka förbättringar för idrottsrörelsen avser statsrådet att
            föreslå?
          </note>
          <note>
            1991/92:190 av Birger Andersson (c) till statsrådet
          </note>
          <note>
            Bo Lundgren om beskattning vid inkomst av hobbyverksamhet:
          </note>
          <note>
            I och med skattereformen infördes nya inkomstregler för hobbyverksamhet.
            Reglerna har gett upphov till irritationer.
          </note>
          <note>
            Jag vill fråga statsrådet:
          </note>
          <note>
            Avser statsrådet att göra några ändringar i nu gällande regler
            vad avser beskattning av inkomster av hobbyverksamhet och i så
            fall vilka ändringar?
          </note>
          <note type="speaker">
            1991/92:191 av Berith Eriksson (v) till bostadsministern om flyktingmottagandet:
          </note>
          <note>
            Från vissa av SIVs förläggningar kommer det ofta rapporter om
            att man tolkar regler och rekommendationer, som tillkommit för
            att rationalisera flyktingmottagandet, väldigt oflexibelt och
            inhumant. Några exempel från förläggningen i Bollnäs.
          </note>
          <note>
            En syriansk kvinna med tre barn som fått uppehållstillstånd och
            skulle kommunplaceras, ville flytta till Nässjö kommun därför
            att det där finns andra syrianer. Nässjö kommun var villig att
            ta emot henne. Enligt kvinnan hotades hon med att det skulle bli
            polistransport om hon inte godtog
          </note>
          <note>
            Söderhamn som placeringskommun vilket förläggningschefen hade
            ordnat.
          </note>
          <note>
            Ett äldre par som ville besöka sin son bosatt i
          </note>
          <note>
            Mellansverige fick beskedet att de måste finnas på förläggningen
            varje dag för att visa upp sig. Det gamla paret är mycket deprimerat
            på grund av denna behandling.
          </note>
          <note>
            Två bröder från Libanon finns nu på olika förläggningar, en i
            Bollnäs och en i Mariestad. Den som finns i Bollnäs är i mycket
            dålig psykisk kondition och bröderna vill bli återförenade på
            samma förläggning, vilket nekats dem av förläggningschefen i Bollnäs.
          </note>
          <note>
            Mot bakgrund av de uttalanden som ministern har gjort om att
            större möjligheter bör finnas för flyktingarna att själva ordna
            sitt boende och mot bakgrund av Europakonventionen art. 4 om mänskliga
            rättigheter vill jag fråga ministern om hon är beredd att vidta
            åtgärder med anledning av de förhållanden som jag påtalat.
          </note>
          <note>
            1991/92:192 av Sören Lekberg (s) till statsrådet Bo
          </note>
          <note>
            Lundgren om krisen inom byggnadsverksamheten i
          </note>
          <note>
            Stockholms län:
          </note>
          <note>
            Vid ett informationsmöte nyligen med riksdagsledamöterna i Stockholms
            län och stad redovisade representanter för fack och arbetsgivare
            samt länsmyndigheterna att situationen dramatiskt har försämrats
            på byggmarknaden i
          </note>
          <note>
            Stockholmsområdet. Sju gånger fler byggnadsarbetare är i dag
            arbetslösa än för ett knappt ett år sedan. Men läget är ännu dystrare
            eftersom det bakom varje byggnadsarbetare finns tre eller fyra
            inom andra yrken. Enligt
          </note>
          <note>
            Byggmästarföreningen får Stockholms byggmarknad snabbt Norrlandsproblem
            och regeringens tilläggsproposition har förvärrat situationen.
          </note>
          <note>
            Jag vill mot denna bakgrund fråga statsrådet Bo
          </note>
          <note>
            Lundgren:
          </note>
          <note>
            Vilka åtgärder tänker du vidta för att lindra krisen inom byggnadsverksamheten
            i Stockholms län?
          </note>
          <note>
            1991/92:193 av Jan Backman (m) till statsrådet
          </note>
          <note>
            Beatrice Ask om produktivitetsdelegationens betänkande:
          </note>
          <note>
            I produktivitetsdelegationens betänkande
          </note>
          <note>
            ''Drivkrafter för produktivitet och välstånd'' hittar man följande
            påpekande i kapitlet Utbildningens
          </note>
          <note>
            Kvalitet:
          </note>
          <note>
            ''. . .Sverige vid en internationell jämförelse numera har ett
            mycket lågt antal elever i varje klass. Det finns emellertid inga
            pedagogiska forskningsresultat som ger stöd för ett direkt samband
            mellan klasstorlek och elevprestationer;. . .Däremot finns ett
            tydligt samband mellan mängden hemarbete å ena sidan och elevernas
            prestationer å den andra.''
          </note>
          <note>
            Vilka slutsatser drar statsrådet av produktivitetsdelegationens
            betänkande?
          </note>
          <note type="speaker">
            1991/92:194 av Jan Backman (m) till arbetsmarknadsministern om
            inträde i arbetslöshetskassa:
          </note>
          <note>
            Enligt uppgift i dagspressen kan de som utan att vara medlemmar
            i fackföreningar och önskar inträde i en arbetslöshetskassa mötas
            av stora svårigheter som tolkas som ovilja från de fackliga företrädarna
            att ge den service som de sökande har rätt att kräva.
          </note>
          <note>
            Vad avser arbetsmarknadsministern göra för att underlätta för
            alla arbetstagare att vara med i en arbetslöshetskassa?
          </note>
          <note type="speaker">
            1991/92:195 av Karl Gustaf Sjödin (nyd) till justitieministern
            om nedläggning av kriminalvårdsanstalten i Karlskrona:
          </note>
          <note>
            I regeringsbeslut 91-732 från 1991-0425, så beslutade den dåvarande
            regeringen att lägga ned nämnda lokalanstalt. Ärendet hade i vederbörlig
            ordning behandlats i JuU. Utskottet avstyrkte bifall till motionerna
            Ju 505, Ju 506 samt Ju 507. Mot detta reserverade sig en del utskottsledamöter.
          </note>
          <note>
            Jag ämnar inte gå in på olika teknikaliteter på det som anförts
            tidigare eller på regionalpolitiska aspekter. Vad jag däremot
            vill ta upp, det är innehållet i det narkotikaprogram som erbjuds
            på
          </note>
          <note>
            Karlskronaanstalten. Detta mot bakgrund till det klientel som
            vistas där och som bl.a. kommer från
          </note>
          <note>
            Malmö-Lund-Helsingborgsområdet. Vars problem och karaktär justitieministern
            säkert känner till bättre än jag.
          </note>
          <note>
            Enligt de uppgifter jag erhållit så kan man på anstalten i Karlskrona
            erbjuda ett konsekvent bekämpande av narkotika och narkomani.
          </note>
          <note>
            Enligt mitt sätt och se på dett komplexa problem som narkotikan
            utgör så måste man se till helhetsbilden av bekämpningen av detta,
            bildlikt talat, förlamande problem.
          </note>
          <note>
            I regeringsförklaringen sägs att man skall öka resurserna till
            bekämpning av narkotikabrotten. I
          </note>
          <note>
            dessa intentioner som angavs i regeringsförklaringen så bör man
            ge sådana anstalter som kan erbjuda narkomanen, under sin anstaltstid,
            ett program som bygger upp och förstärker deras motivation att
            sluta med sitt missbruk, en chans att finnas kvar.
          </note>
          <note>
            Mot bakgrund av ovanstående vill jag höra justitieministerns
            uppfattning angående
          </note>
          <note>
            Karlskronaanstalten och om hon är villig att medverka till att
            riva upp ovannämnda beslut?
          </note>
          <note>
            1991/92:196 av Göran Persson (s) till jordbruksministern om prisregleringsavgiften
            på handelsgödsel m.m.:
          </note>
          <note>
            En alltför omfattande kemikalieanvändning inom jordbruket har
            varit ett stort miljöproblem. Rester av växtnäringsämnen och bekämpningsmedel
            har runnit ut i havsområden, vattendrag och grundvatten.
          </note>
          <note>
            Från 1985 fram till i dag har användningen av bekämpningsmedel
            halverats och ytterligare en halvering skall ske till strax efter
            mitten av 1990-
          </note>
          <note>
            talet. Detta blir möjligt genom den minskade intensiteten i jordbruket,
            som är ett av målen för den nya livsmedelspolitiken.
          </note>
          <note>
            Regeringen föreslår i propositionen om tilläggsbudget 1 att prisregleringsavgiften
            på handelsgödsel och bekämpningsmedel skall reduceras.
          </note>
          <note>
            Jag vill ställa följande fråga till jordbruksministern:
          </note>
          <note>
            På vilket sätt medverkar reduktionen av prisregleringsavgiften
            på handelsgödsel och bekämpningsmedel till att nå målet om en
            halvering av kemikalieanvändningen inom jordbruket?
          </note>
          <note>
            1991/92:197 av Ulla Pettersson (s) till statsrådet Bo
          </note>
          <note>
            Lundgren om kasinoverksamheten:
          </note>
          <note>
            Skatteminister Bo Lundgren kommer enligt uppgift att låta utreda
            möjligheterna till kasinoverksamhet i Malmö. Förslag har tidigare
            framförts om kasino på turistorter i glesbygd, bl.a. Gotland.
          </note>
          <note>
            Av vilken anledning anser Bo Lundgren att ett eventuellt kasino
            skall placeras i en storstad?
          </note>
          <note type="speaker">
            1991/92:198 av Göran Persson (s) till miljöministern om kilometerskatten:
          </note>
          <note>
            Miljösituationen är allvarlig, vilket bl.a. redovisas i naturvårdsverkets
            senaste rapport om försurningen. De miljöpolitiska styrmedlen
            har successivt skärpts för att miljömålen skall kunna nås. 1988
            års trafikpolitiska beslut innebar exempelvis att miljökostnaderna
            skall ingå i trafikens rörliga avgifter. Som ett resultat av detta
            höjdes den s.k. kilometerskatten för lastbilar mycket kraftigt.
          </note>
          <note>
            Jag vill fråga miljöminister Olof Johansson på vilket sätt ett
            slopande av kilometerskatten medverkar till att nå målet om att
            minska kväveoxidutsläppen med 30 %.
          </note>
          <note type="speaker">
            1991/92:199 av Lars Moquist (nyd) till utrikesministern om erkännande
            av Slovenien:
          </note>
          <note>
            Den jugoslaviska delrepubliken Slovenien har efter genomförd
            folkomröstning utropat sig som självständig stat den 25 juni 1991.
          </note>
          <note>
            Efter de två veckor långa striderna i Slovenien kring månadsskiftet
            juni/juli har den slovenska regeringen full kontroll över sitt
            eget territorium både politiskt, ekonomiskt och militärt. De federala
            styrkorna har lämnat landet. De etniska minoriteterna, som lär
            uppgå till mindre än 10 % av befolkningen, garanteras samma rättigheter
            som slovenerna själva. Ingen presscensur finns.
          </note>
          <note>
            Flerpartisystem råder. Sist men inte minst --
          </note>
          <note>
            Slovenien vill själv att frågan om dess självständighet inte
            skall kopplas samman med övriga delrepublikers självständighetsförklaringar.
          </note>
          <note>
            De baltiska staterna har erkänt Slovenien. Men
          </note>
          <note>
            Sverige tvekar. Inget tyder på att ett erkännande skulle försvåra
            en lösning av den jugoslaviska konflikten. Tvärtom borde det vara
            en fördel att den slovenska problematiken inte belastar de fortsatta
            fredsinitiativen i Jugoslavien.
          </note>
          <note>
            Min fråga till utrikesministern:
          </note>
          <note>
            Är det inte dags -- nu -- för ett svenskt erkännande av Slovenien?
          </note>
          <note type="speaker">
            1991/92:200 av Göran Persson (s) till miljöministern om kilometerskatten
            och eventuellt medlemskap i EG:
          </note>
          <note>
            I regeringens proposition om den ekonomiska politiken anförs
            att det vid ett medlemskap i EG
          </note>
          <note>
            finns formellt bindande krav för ett slopande av kilometerskatten.
          </note>
          <note>
            Med anledning härav vill jag fråga miljöminister
          </note>
          <note>
            Olof Johansson:
          </note>
          <note>
            På vilket sätt finns det formellt bindande krav för att slopa
            kilometerskatten?
          </note>
          <note>
            8 § Kammaren åtskildes kl. 11.38.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 3 §
          </note>
          <note>
            amf. 30 (delvis) och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
