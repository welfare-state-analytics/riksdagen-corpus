<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--12</head>
          <docDate when="1991-10-17">1991-10-17</docDate>
        </div>
      </front>
      <body>
        <div>
          <note>
            1 § Avsägelse
          </note>
          <note>
            Talmannen anmälde att Oskar Lindkvist (s) avsagt sig uppdraget
            att vara suppleant i talmanskonferensen.
          </note>
          <note>
            Kammaren biföll denna framställning.
          </note>
          <note>
            2 § Anmälan om kompletteringsval till talmanskonferensen
          </note>
          <note>
            Talmannen meddelade att socialdemokratiska riksdagsgruppen på
            grund av uppkommen vakans anmält Kurt Ove Johansson som ny suppleant
            i talmanskonferensen efter Oskar Lindkvist.
          </note>
          <note>
            Talmannen förklarade utsedd till
          </note>
          <note>
            suppleant i talmanskonferensen
          </note>
          <note>
            Kurt Ove Johansson (s)
          </note>
          <note>
            3 § Allmänpolitisk debatt
          </note>
          <note>
            (forts. från prot. 11)
          </note>
          <note>
            Enligt överenskommelse med partiernas företrädare i talmanskonferensen
            skulle följande regler gälla för den allmänpolitiska debatten.
          </note>
          <note>
            I en första omgång skulle en företrädare för socialdemokraterna,
            nydemokrati, vänsterpartiet, folkpartiet liberalerna och centern
            få tala högst 10
          </note>
          <note>
            minuter, varefter utrikesministern fick tala högst 15
          </note>
          <note>
            minuter. I två därpå följande replikomgångar hade ledamöterna
            rätt till vardera två treminutersrepliker. Utrikesministerns första
            replik skulle dock få vara högst sex minuter.
          </note>
          <note>
            För dagens debatt i övrigt gällde för ledamöter dels att tiden
            för ett anförande inte fick överstiga sex minuter, dels sedvanliga
            replikregler. För statsråd gällde högst 10 minuter för anförande
            samt sex minuter för den första och tre minuter för den andra
            repliken.
          </note>
          <note>
            Internationella frågor
          </note>
          <note type="speaker">
            Anf. 1 PIERRE SCHORI (s):
          </note>
          <note>
            Fru talman! För fem år sedan, på sin sista dag i livet, såg han
            äntligen ljus därute. Terrorbalansens gastkramning av en generation
            som fått växa upp med radioaktivt gift i benmärgen började släppa.
          </note>
          <note>
            ''Misstron viker som dimman en tidig vårmorgon.''
          </note>
          <note>
            Så såg han på den spirande dialogen mellan supermakterna. Mycket
            av vad som sedan hände kom att bekräfta hans tes om nödvändigheten
            av att uppnå säkerhet tillsammans med motståndaren, inte mot honom.
            Det gällde att välja samarbete för gemensam överlevnad i stället
            för hot om ömsesidig förintelse.
          </note>
          <note>
            Men Olof Palme fick inte själv uppleva det verkliga genombrottet
            i kärnvapenstaternas förbindelser.
          </note>
          <note>
            Dessa är nu så förändrade, att kapprustningen tycks ha ersatts
            av en kappnedrustning. Alla inser numera att världen är överrustad
            och att domedagsarsenalerna inte skapar säkerhet utan osäkerhet.
          </note>
          <note>
            Socialdemokratin, som är en del av den internationella fredsrörelsen,
            ser nu hur flera av dess mål börjar förverkligas och dess visioner
            ta gestalt. De första stegen mot en kärnvapenfri värld tas. De
            omoderna men farliga slagfältskärnvapnen skall avskaffas, såsom
            Palmekommissionen krävde
          </note>
          <note>
            1982. Därigenom öppnas också en historisk chans att äntligen
            förverkliga den kärnvapenfria zonen i
          </note>
          <note>
            Norden. Målet om minst en halvering av de strategiska vapensystemen
            och radikala nedskärningar av de stora arméerna på europeisk botten
            ter sig nu möjligt. Genom president Bushs accepterande att äntligen
            också ta itu med kapprustningen till havs undanröjs ytterligare
            hot mot stabilitet och fred.
          </note>
          <note>
            Vi har således anledning att glädjas antingen vi ser oss som
            medlemmar av fredsrörelsen eller som medborgare i ett land som
            länge kämpat för fred och internationell nedrustning. Men detta
            innebär inte att vår röst skall tystna eller vår roll reduceras
            till passiv avlyssning av andras signaler. Visst skall vi agera
            i samråd och i gemenskap med andra, men när behov därav uppstår,
            skall vi klart och tydligt tillkännage vår mening.
          </note>
          <note>
            Det kan gälla frågor som fortlöpande nedrustning kring Östersjön
            och de baltiska staternas anslutning till ickespridningsavtalet.
            Förr eller senare måste också de franska, engelska och kinesiska
            kärnvapnens roll i nedrustningsprocessen tas upp på allvar.
          </note>
          <note>
            Sverige bör aktivt verka för att en internationell överenskommelse
            om ett fullständigt förbud mot kärnvapenprov, genom förhandlingar
            vid nedrustningskonferensen i Genève, snarast träffas.
          </note>
          <note>
            Är det inte också hög tid att börja tänka på dessa domedagsvapens
            rättfärdigande över huvud taget?
          </note>
          <note>
            Sverige måste därför som ett första steg kräva också ett förbud
            mot all användning av kärnvapen.
          </note>
          <note>
            Jag tror att många människor, inte bara i detta land, frågar
            sig vad Sveriges nya regering anser om dessa för vår tid och vår
            framtid så väsentliga frågor.
          </note>
          <note>
            Vi kan alltså glädja oss över att leva i kappnedrustningens tid.
            Men vi lever också i det demokratiska genombrottets tid. Vi har
            sett hur människornas frihetslängtan aldrig i längden går att
            förkväva, hur diktaturerna inom sig bär fröet till sin egen undergång.
            Vi har bevittnat detta i Namibia och Chile, Sydafrika och Etiopien,
            Öst- och
          </note>
          <note>
            Centraleuropa, Baltikum och Sovjetunionen självt.
          </note>
          <note>
            Socialdemokratin har efter förmåga försökt ge sitt bidrag till
            denna världsvida frihetskamp. I vissa fall har hemliga poliser
            och järnridåer förhindrat en effektiv hjälp, i andra har vår solidaritet
            varit nyttig, i andra åter har den givit liv och räddat liv.
          </note>
          <note>
            Det är få i vår omvärld som i Sverige ser ett land som skulle
            ha svikit kampen för demokrati, frihet och mänskliga rättigheter.
            Snarare har vi blivit kända för att påtala övergrepp mot nationer
            och enskilda varhelst de begås, och oavsett vem som begått dem.
            Principerna i FN-stadgan om nationers rätt till oberoende och
            individernas rätt till frihet måste ju gälla alla och överallt,
            inte bara i den egna kulturkretsen.
          </note>
          <note>
            Att i dag försöka hävda att socialdemokratin, som tillsammans
            med liberalerna införde demokratin i
          </note>
          <note>
            Sverige och som aktivt stött frihetskampen på alla kontinenter,
            skulle behöva lära av t.ex. moderata ministrar i dessa frågor
            är inget annat än billiga bländverk och påver partipolitik. Sådant
            tal ger inte heller absolution för egen passivitet eller likgiltighet
            inför folkens frihetskamp.
          </note>
          <note>
            Låt oss slippa den typen av debatt och i stället ena oss här
            hemma och förena oss med likasinnade i världen i den svåra uppgiften
            att låta demokratins kultur få fotfäste i våra samhällen och dess
            institutioner. Det gäller att undvika tillkomsten av länder med
            andra klassens medborgare och en värld med andra klassens nationer.
            Den risken är uppenbar, också i Europa. Hotet är en ny järnridå,
            som delar upp vår kontinent i i-länder och u-länder.
          </note>
          <note>
            Nu gäller det att med gemensamma krafter utjämna obalanserna
            mellan de två halvorna i Europa. De som förespråkar marknadens
            självläkande krafter som enda lösningen på dessa problem riskerar
            att göra demokratin en björntjänst. De erbjuder i själva verket
            människor som nyligen tillkämpat sig sin politiska frihet ett
            förkrympt frihetsbegrepp.
          </note>
          <note>
            Det nya Europa blir då konfliktfyllt och kulturfientligt. Inget
            vore värre än om demokratin skulle komma att identifieras i dessa
            länder med massarbetslöshet, utslagning, främlingshat och växande
            klassklyftor. Demokratin måste fyllas med ett socialt innehåll,
            annars tappar människorna tilltron till den. Mot en begynnande
            post-totalitär depression i de forna kommuniststaterna måste vi
            erbjuda solidaritet och hopp om en bättre framtid med både ekonomisk
            tillväxt och social rättvisa.
          </note>
          <note>
            Naturligtvis är Europa vår huvuduppgift, vårt samöde som Eyvind
            Johnson uttryckte det.
          </note>
          <note>
            Vi står väl rustade inför kommande medlemskapsförhandlingar med
            EG. Den nya regeringen har ett väldukat bord till sitt förfogande
            i kraft av den största organisatoriska kraftsamling som skapats
            i regeringskansliet sedan krigstidens kriskommissioner. Viktigare
            ändå är förstås att regeringen och opposition, strax innan Ingvar
          </note>
          <note>
            Carlsson lämnade in Sveriges ansökan i Haag, i nära samråd arbetat
            fram handlingslinjer och strategi inför EG-arbetets fortsättning.
          </note>
          <note>
            Socialdemokratin står i alla delar fast bakom den politiken.
            Vi delar Gemenskapens uttalade långsiktiga mål, och vi vill som
            medlemmar arbeta för dessas förverkligande. Detta utesluter inte
            att vi kommer att lägga särskild vikt vid frågor som den sociala
            dimensionen och det parlamentariska inflytandet, ty det är ju
            så att vad vi vill med EG-
          </note>
          <note>
            medlemskapet säger mycket om vad vi vill med
          </note>
          <note>
            Europa och med Sverige. För socialdemokratin gäller samma politiska
            dagordning här hemma som där ute: Rättvisa, framsteg och demokrati.
          </note>
          <note>
            EG-länderna för nu en intensiv debatt om utrikesoch säkerhetspolitik.
            Vår militära alliansfrihet hindrar oss inte från deltagande i
            framtida säkerhetsstrukturer i Europa. Vi ser ESK som den naturliga
            alleuropeiska ramen. Men även EG har förstås här en roll, visserligen
            diffus och inte enhetlig. Men vi måste givetvis bejaka
          </note>
          <note>
            Gemenskapens integrationssträvanden också på det utrikes- och
            säkerhetspolitiska planet -- det är ju en logisk följd av visionen
            om den politiska unionen -- och konstatera att även Sverige som
            medlem en dag kan komma att konstruktivt bidra till den processen.
          </note>
          <note>
            Jugoslaviens tragedi är ett exempel på hur stora delar av Europa
            vilar på kvicksand. Frågan om sanktioner mot Belgrad och erkännande
            av
          </note>
          <note>
            Slovenien och Kroatien diskuteras alltmer. Givetvis skall vi
            samråda med andra, som vi brukar, men lika självklart är att detta
            är frågor som före beslut skall behandlas i utrikesnämnd och riksdag.
          </note>
          <note>
            Fru talman! Om vi inte får ordning i det europeiska huset, förminskas
            våra möjligheter till solidaritet med tredje världen. Det är bra
            att regeringen förbundit sig att hålla fast vid enprocentsmålet.
            Vi noterar med glädje att moderaterna här har gjort en helomvändning.
            Bistånd är inget universalmedel för tredje världens problem, men
            är ändå oundgängligt, och nivån på biståndet är också en moralisk
            mätare på ett lands vilja till solidaritet.
          </note>
          <note>
            Låt mig dock avsluta med en kritisk fotnot till regeringsförklaringen
            på denna punkt. Biståndet lämpar sig föga som instrument för ideologisk
            krigföring. Det finns andra medel för det.
          </note>
          <note>
            Utvecklingssamarbete måste bygga på långsiktighet och insikt
            om att olika metoder kan behöva användas i olika länder. Annars
            riskerar man att straffa de enskilda människorna och inte regimerna
            i fråga.
          </note>
          <note type="speaker">
            Anf. 2 IAN WACHTMEISTER (nyd):
          </note>
          <note>
            Fru talman! I de stora frågorna om Sveriges förhållande till
            främmande makt, internationell handel m.m. har nydemokrati följande
            inställning.
          </note>
          <note>
            Sverige skall snarast bli fullvärdig medlem i EG.
          </note>
          <note>
            Tåget går nu, och vi skall med -- inte som en gnällande sista
            vagn full av nödbromsar och förbehåll, utan som en av lokförarna,
            med framtidstro, optimism och glädje.
          </note>
          <note>
            Vi skall givetvis vara beredda att delta i uppbyggandet av det
            europeiska säkerhetssystemet och ta vårt ansvar även på den sidan.
            Jag tror att den tid är förbi då vi i skydd av vår självpåtagna
            särställning och neutralitetspolitik höll oss undan.
          </note>
          <note>
            Låt oss inse det. Det är farligt att bita sig fast vid bordskanten
            och säga sig att allting annat ändrar sig, men vi, vi ändrar oss
            bara litet och motvilligt.
          </note>
          <note>
            Vi skall se till att det blir en bro till fastlandet från den
            lilla ön med de höga skatterna. Oron över miljökonsekvenserna
            är en oro över någonting helt annat, nämligen oron över förändringen
            som sådan och över mötet med framtiden. Vi måste visa värdegemenskap
            med världens demokratier.
          </note>
          <note>
            Så länge vi lever i det hörn av världen som har världens största
            ansamling av avancerade vapen och elitförband måste vi givetvis
            själva se till att ha ett försvar värt namnet.
          </note>
          <note>
            Tills helt nyligen tycktes våra svenska politiker leva i en värld
            där verkligheten fanns i landet långt härifrån, alltmedan länderna
            inte så långt härifrån antingen låg bakom en bekväm järnridå eller
            var så överseende med de svenska nyckerna att man kunde låtsas
            som om de inte fanns. Vi minns nog alla den servila neutralitet
            som tillämpades i vårt umgänge med Sovjetunionen och de nog så
            kaxiga ställningstagandena mot länder mycket långt härifrån. Snabbt
            blev vi världsmästare på södra
          </note>
          <note>
            Afrika, södra Amerika och södra Asien. Nu finns det ingen järnridå
            och egentligen ingen
          </note>
          <note>
            Sovjetunion heller. Nu ser vi att det finns något mycket intressant
            där bakom, nämligen människor!
          </note>
          <note>
            Stolta och glada, förtvivlade och fattiga. Människor som desperat
            hoppas på en bättre framtid. De bor i länder med månghundraåriga
            band till Sverige:
          </note>
          <note>
            Estland, Lettland, Litauen och litet längre bort
          </note>
          <note>
            Polen och Ryssland.
          </note>
          <note>
            Det speciella med dessa människor är att de är våra grannar.
            Nu tvingas vi inse våra grannars verklighet. Bit för bit träder
            bilden fram av vad de regimer åstadkom som tidigare svenska regeringar
            så flitigt uppvaktade och uppenbarligen tillmätte större betydelse
            än de vänliga demokratierna i
          </note>
          <note>
            Västeuropa. Puss- och kramdiktatorernas epok vill plötsligt ingen
            kännas vid, och det är väl på ett sätt bra, men vi skall inte
            göra som dessa diktatorer själva gjorde, nämligen i efterhand
            skriva om historiens blad, hur pinsamma de bladen än är att läsa.
          </note>
          <note>
            Låt oss då försöka tillämpa litet klarsyn på dagens utrikespolitiska
            läge. Samma sorts regimer som de som förgjorde sig själva i Europa
            finns i dag i t.ex.
          </note>
          <note>
            Afrika. Med samma ideologiska förevändningar drivs i dag enpartistater
            och socialistiska diktaturer i Afrika. Och precis som tidigare
            i Östeuropa uppvaktar vi dessa regimer, även om gåvorna är av
            ett annat slag. De kallas nu för u-hjälp.
          </note>
          <note>
            En stor del av den svenska u-hjälpen, den som administreras av
            SIDA, går till regimer vars demokratiska kvaliteter är svåra att
            hitta. Det är ingen överdrift att påstå att vi har hjälpt förtryckare
            kvar vid makten.
          </note>
          <note>
            Samtidigt som vi nu t.ex. planerar att sända personnummersystemet
            till Zimbabwe -- man kan där gärna få mitt, om det räcker med
            ett -- är det påfallande många personer som arbetat för, i eller
            med SIDA som är minst sagt kritiska mot organisationen, mot projekten,
            mot val av mottagarländer, mot slöseriet och, inte minst, mot
            effekten av det bistånd som till sist når fram.
          </note>
          <note>
            Fru talman! Jag tycker att det vore klädsamt om vi alla nu insåg
            att det vi talar om är andras pengar, dvs. skattebetalarnas pengar.
            Det är inte riksdagens, SIDAs eller UDs pengar. Totalt har denna
            kammare känt sig manad av svenska folket att skänka bort i storleksordningen
            100 miljarder kronor sedan 1980. U-hjälpen i allmänhet och
          </note>
          <note>
            SIDAs projekt i synnerhet måste enligt vår uppfattning nu redovisas
            inför givarna, dvs. folket.
          </note>
          <note>
            Hur används deras gåvor? Säkert vill många applådera för det
            som gick fram, men man vill nog också få se och bedöma resten,
            dvs. halvfärdiga, heltokiga, orealistiska, omöjliga och destruktiva
            projekt.
          </note>
          <note>
            Kan utrikesministern vara vänlig och tala om för kammaren om
            regeringen motsätter sig en sådan analys och redovisning av den
            verksamheten?
          </note>
          <note>
            Det kan knappast ha varit gammal kolonialromantik som satt mönstret
            för svensk uhjälp.
          </note>
          <note>
            Vad är det då? En vilja att dela med sig, en önskan att hjälpa
            andra, ja, kanske t.o.m. ett sätt att be om ursäkt för vår egen
            levnadsstandard?
          </note>
          <note>
            Men varför måste mottagarna vara långt borta? Vi har alla hört
            att Bengt Westerberg tycker att det skall vara så, men som bekant
            tycker inte alltid folk som folkpartiet, så det går nog inte att
            gömma den här frågan i några rader i en regeringsförklaring.
          </note>
          <note>
            Och att hjälpbehovet i världen är oändligt är inte heller något
            riktigt svar.
          </note>
          <note>
            Det finns gott om folk ute i verkligheten som har synpunkter
            på u-hjälpen och frågor om den, sådant folk som har valt er in
            i denna kammare. Just därför bör samma folks valda ombud redovisa
            och debattera sina åsikter och förslag utan att vifta med moraliska
            pekpinnar.
          </note>
          <note>
            I nydemokrati tror vi inte att det hjälper att göra enprocentsmålet
            till en helig ko, i varje fall inte förrän man vet vilka som skall
            mjölka den kon.
          </note>
          <note>
            I år skänker svenska folket ca 4 000 kr. per hushåll eller totalt
            14 miljarder om året. Det är möjligt att folk vill skänka just
            så mycket som bistånd till sämre lottade, men jag kan garantera
            att många är mycket kritiska till hur gåvan paketerats och till
            vem mottagaren är.
          </note>
          <note>
            Nydemokrati har under hela valrörelsen framfört det konkreta
            förslaget att halva u-hjälpen skall gå till människor i hela världen
            via existerande kanaler som kyrkor av olika slag, Röda korset
            och Rädda barnen. Det väsentliga är nämligen att rädda människor,
            inte regimer, att hjälpa folk, inte diktaturer.
          </note>
          <note>
            Så menar vi att resten av u-hjälpen snarast möjligt skulle gå
            till andra sidan Östersjön som svenska företags investeringar
            i grannländernas miljö, som svenska ingenjörers och arbetares
            insats för sina grannars och därmed också faktiskt för sin egen
            framtid.
          </note>
          <note>
            Charity begins at home -- om litet utrikiska tillåts i utrikesdebatten.
            Vårt hem är Europa och ett av våra hemvatten är Östersjön. Och,
            fru talman, har vi råd med både den gamla vanliga u-hjälpen och,
            som det stod i regeringsförklaringen, omfattande insatser i våra
            grannländer?
          </note>
          <note>
            Hur vore det med ett svar präglat av samma realism som utmärkte
            gårdagens debatt, när vi talade om arbetslöshet, tillväxt, industrins
            konkurrenskraft och våra medborgares framtid? Om detta realistiska
            och gärna visionära svar ber jag både
          </note>
          <note>
            Sveriges nya utrikesminister och den nye biståndsministern, personer
            som jag i varje fall tills vidare hyser stor respekt för och som
            för övrigt tillhör de enda partier som i denna kammare inte direkt
            gjort oförskämda insinuationer om nydemokratis ursprung och avsikter.
          </note>
          <note type="speaker">
            Anf. 3 GUDRUN SCHYMAN (v):
          </note>
          <note>
            Fru talman! Jag skall inte hänge mig åt några oförskämdheter
            mot nydemokrati, men jag kan konstatera att ju mer globala våra
            stora överlevnadsproblem ter sig, desto snävare blir de politiska
            perspektiven.
          </note>
          <note>
            Jag vill ta upp en fråga i den här debatten. Jag har partikamrater
            som kommer att ta upp frågorna om bistånd och mänskliga rättigheter.
            Jag vill koncentrera mig på den fråga som den borgerliga regeringen
            i sin regeringsdeklaration har sagt vara den viktigaste utrikespolitiska
            frågan, nämligen att fullt ut föra Sverige in i den Europeiska
            gemenskapen. Det står i regeringsdeklarationen att regeringen
            kommer att med all kraft verka för detta och att det föreligger
            en bred enighet i riksdagen om strävan efter medlemskap. Jag tycker
            att det är intressant.
          </note>
          <note>
            Man kanske skall se det litet grand i ett större perspektiv,
            hur det kommer sig att EG har vuxit fram. Jag tycker att man kan
            konstatera i dag i den internationella politiken att det finns
            två stycken väldigt starka tendenser i världen -- om vi nu inte
            bara håller oss till Europa -- men också i Europa.
          </note>
          <note>
            Den ena tendensen är desintegration och krav på självständighet.
            Det gäller de sovjetiska delrepublikerna -- vi har sett den här
            processen mycket lyckligt genomförd i fråga om de baltiska staterna
            --, det gäller sikher och bengaler i Indien, det gäller serber
            och kroater i Jugoslavien, det gäller kurder i Irak, Iran och
            Turkiet, för att bara ta några exempel.
          </note>
          <note>
            Den motsatta tendensen i världspolitiken är alltså integration
            och nationell överstatlighet. Den utvecklingen anförs framför
            allt av de internationella storkoncernerna, som blir allt större
            och allt mäktigare och alltmer oberoende av de stater där de opererar,
            och de undandrar sig i allt större utsträckning demokratisk kontroll.
          </note>
          <note>
            Tidigare kunde man kanske säga att det var politikerna som satte
            upp de ramar inom vilka företagen hade att hålla sig. I dag tror
            jag att man snarare kan säga att det är storföretagen som bestämmer
            de ekonomiska ramar som politikerna har att hålla sig till.
          </note>
          <note>
            I takt med storföretagens internationalisering växer också överstatliga
            organisationer fram, typ EG, från början kanske främst avsedda
            att underlätta den handel som man vill bedriva. Men det ställs
            alltmer större krav på medlemmarna att formera politiska unioner
            där de nationella parlamenten får karaktären av delstatsparlament.
          </note>
          <note>
            Alltså: Å ena sidan faller existerande övernationella statsbildningar
            sönder som ett resultat av folkens krav på nationellt oberoende.
            Å
          </note>
          <note>
            andra sidan kan vi se hur det skapas nya övernationella statsbildningar,
            där folken mer eller mindre frivilligt ger upp samma nationella
            oberoende.
          </note>
          <note>
            Det är ju det som är frågan: Skall Sverige ge upp sitt nationella
            oberoende för att gå in i den västeuropeiska politiska unionen?
          </note>
          <note>
            Läser man regeringsförklaringen, är det ingen tvekan om saken.
            Det är detta vi skall göra. Vi skall göra det med all kraft och
            så fort som möjligt. Det är en akt av underkastelse i förhållande
            till EG.
          </note>
          <note>
            Men det är klarspråk, och det uppskattar jag.
          </note>
          <note>
            Man säger att det föreligger en bred enighet i riksdagen om denna
            strävan, att den svenska medlemsansökan är ett uttryck för att
            vi delar
          </note>
          <note>
            Gemenskapens långsiktiga mål och att vi kommer att arbeta för
            dess förverkligande. Det grundas dessutom på insikten att Sverige
            vid inträdet i
          </note>
          <note>
            Gemenskapen måste ge sin anslutning till alla delar av samarbetet
            och godta de förändringar som kan bli följden av de förslag som
            regeringskonferenserna nu har lagt fram.
          </note>
          <note>
            Det innebär att vi ger en blankofullmakt för att
          </note>
          <note>
            Sverige skall delta i en politisk union, vars konsekvenser vi
            ännu inte vet omfattningen av. Det är anmärkningsvärt, tycker
            jag. Jag tycker också att det är anmärkningsvärt att man säger
            att det föreligger enighet i riksdagen. Det gör det visserligen,
            men den enigheten grundar sig inte på en enighet som finns utanför
            riksdagen.
          </note>
          <note>
            Jag tror att det här är det område som jag fick mest frågor omkring
            i valrörelsen. Många människor kom fram och var mycket oroliga,
            människor som sade: Jag delar inte dina politiska uppfattningar
            i alla frågor, men jag tycker att det här med EG är någonting
            väldigt märkligt, och där tycker jag ni har rätt som ställer er
            kritiska.
          </note>
          <note>
            Den vanligaste frågan jag fick var: Hur kommer det sig att den
            socialdemokratiska regeringen så snabbt vände i ansökningsfrågan?
            Hur resonerade de? Jag kunde inte svara på det. Jag tillhör ju
            inte den regering som gjorde den här omsvängningen. Jag tillhör
            inte ett politiskt parti som fick vara med i de hemliga mötena
            i utrikesnämnden, när man gjorde de analyser som ledde fram till
            att man sade att det var läge nu för Sverige att ansöka om medlemskap.
          </note>
          <note>
            Ingen utanför den trånga kretsen av ledningar i de fyra politiska
            partierna som är med i utrikesnämnden har heller, vad jag vet,
            fått ta del av de här papperen. Jag tror att det är väldigt farligt
            att hantera en så stor och viktig politisk fråga på det sättet.
            Det får till följd att många människor i dag känner att detta
            är någonting som har beslutats högt ovanför våra huvuden. Man
            vet inte vad det handlar om. Tydligen är det nödvändigt, så vi
            får väl finna oss i de konsekvenser som eventuellt blir.
          </note>
          <note>
            Besvärligt är det, svårt att sätta sig in i. Man får ingen saklig
            information och ingen allsidig belysning av detta. Okunskapen
            är stor och maktlösheten sprider sig.
          </note>
          <note>
            Detta är ett sätt att uppamma den maktlöshet som föder ett förakt
            för de demokratiska reglerna och för de politiska partiernas sätt
            att arbeta. Jag tycker att samtliga de politiska partier här i
            riksdagen som har suttit med och varit överens om att Sverige
            skall skicka in en ansökan om medlemskap i EG och fullfölja den
            till vilket pris som helst har ett stort ansvar för att försöka
            rätta till den här frågan och de demokratiska bristerna som är
            en följd av den.
          </note>
          <note>
            Jag tycker att ni har ett stort ansvar för att respekten för
            demokratin i det här landet faktiskt försvagas.
          </note>
          <note>
            Det vore mer ärligt, tycker jag, att säga att det som
          </note>
          <note>
            Sverige eventuellt, om det blir majoritet i en folkomröstning
            för detta, skall träda in i är en västeuropeisk politisk union,
            inte bara en handelsorganisation som ger oss billigare mat och
            lägre priser på krogen och som gör att våra ungdomar får resa
            och gå på universitet i Europa.
          </note>
          <note>
            Frågan har en helt annan dignitet. Det handlar om en gemensam
            marknad. Det handlar om en ekonomisk och monetär union, med ett
            ekonomiskt ministerråd som kommer att med majoritetsbeslut fatta
            de avgörande besluten om den ekonomiska politikens mål. I det
            ministerrådet kommer det att vara samma odemokratiska beslutsfattande
            som i det ministerråd som finns i dag, dvs. de ministrar som kommer
            från länder med många invånare har många röster, och de ministrar
            som kommer från länder med få invånare har få röster. Sveriges
            stämma i denna församling är svag.
          </note>
          <note>
            Vi får rätta oss efter vad en majoritet av medlemsländernas ministrar
            anser vara det bästa.
          </note>
          <note>
            Sverige kommer också att ingå i en politisk union med ett utrikespolitiskt
            och så småningom försvarspolitiskt samarbete. Detta är det inget
            tvivel om. Det man diskuterar i EG är när det försvarspolitiska
            arbetet skall träda i kraft. Att man talar med en röst i utrikespolitiska
            frågor är redan ett faktum, trots att reglerna inte är bestämda.
            Det man brukar kalla utrikespolitikens mjukdelar, dvs.
          </note>
          <note>
            nedrustningspolitiken, biståndspolitiken, flyktingpolitiken och
            sanktionspolitiken -- om dessa områden talar man redan med en
            röst. Jag hoppas att vår utrikesminister vet om detta. Jag vet
            att det finns flera som vet. Men det vore ärligt att tala om detta
            i klarspråk här i Sverige, speciellt inför det faktum att det
            skall vara en folkomröstning i frågan.
          </note>
          <note>
            Hur har ni tänkt att reparera dessa skador, dvs. det faktum att
            många människor är vilseledda om vad
          </note>
          <note>
            EG-frågan utgör? Går man utanför detta hus och frågar hur många
            som vet vad EG betyder, vad
          </note>
          <note>
            EFTA betyder och vad EES betyder -- för att ta några exempel
            -- finner man att det är mindre än hälften som vet. Av denna hälft
            är det en tredjedel som säger sig veta men som har fel, dvs. tror
            att det är något annat.
          </note>
          <note>
            I EGs medlemsländer har det visat sig att 45 % av invånarna vet
            att landet är medlem i EG. Detta avspeglar sig också i deltagandet
            i valen till
          </note>
          <note>
            Europaparlamentet, som är otroligt lågt -- 20--35 %
          </note>
          <note>
            i medlemsländerna.
          </note>
          <note>
            EG är en organisation som saknar demokratiska möjligheter att
            bygga upp politiska motkrafter till industrikapitalets strävan
            att skapa en konkurrensmarknad som är kraftig nog att möta konkurrensen
            i världshandeln med USA och
          </note>
          <note>
            Japan. De politiska motkrafterna har ingen plats i detta EG-bygge.
            Man talar om det demokratiska underskottet. Men man gör inte så
            mycket åt det.
          </note>
          <note>
            Det finns de som säger att om EG skulle ha ansökt om medlemskap
            i EG, skulle EG inte ha fått det på grund av att EG inte är tillräckligt
            demokratiskt.
          </note>
          <note>
            Det säger litet grand om hur organisationen fungerar.
          </note>
          <note>
            Precis som Pierre Schori sade, att som diktaturerna haft fröet
            av förintelse inom sig, har också EG det i sin konstruktion. Vi
            kommer att se att ett byggande av dessa historiska stormaktsverk
            är inte det som är lösningen på vår tids problem.
          </note>
          <note type="speaker">
            Anf. 4 HADAR CARS (fp):
          </note>
          <note>
            Fru talman! Jag vill först ta tillfället i akt att välkomna Margaretha
            af Ugglas i hennes nya viktiga uppgift som utrikesminister.
          </note>
          <note>
            Fru talman! Det är verkligen mycket tillfredsställande att den
            nya regeringen sätter
          </note>
          <note>
            Europafrågan överst på den utrikespolitiska agendan.
          </note>
          <note>
            Frihetens friska vindar har blåst över Europa --
          </note>
          <note>
            blåst bort de många mörknande socialistiska diktaturerna. Under
            senare år har vi många gånger hissnat inför snabbheten i skeendet.
            Den innerliga glädje vi alla känner över de baltiska staternas
            självständighet är större än vad ord kan uttrycka.
          </note>
          <note>
            Så visst har Europa förändrats, mer genomgripande och i mer positiv
            riktning än kanske någonsin förut.
          </note>
          <note>
            Men i sak har Europa alltid -- både under perioder av avspänning
            och när konfliktmolnen hopats --
          </note>
          <note>
            varit utrikespolitiskt viktigast för oss i Sverige.
          </note>
          <note>
            En strategisk förändring är därför också förändringen i Sveriges
            syn på Europa. Äntligen tar vi fullt ut till oss innebörden av
            att Sverige är en integrerad del av vår egen världsdel.
          </note>
          <note>
            Äntligen vill vi inte längre betrakta Sverige som ett slags utomstående
            konsult som, litet vid sidan av, följer det som händer i vår världsdel.
            Det är ett
          </note>
          <note>
            Sverige som tar till sin uppgift att medla och komma med goda
            råd, men som också ständigt framhåller möjligheten att stänga
            dörren -- om krisen kommer.
          </note>
          <note>
            Äntligen inser vi, att Sverige är sammanlänkat med övriga Europa
            och att Europas misslyckanden och framgångar, dess sorger och
            glädjeämnen också är våra. Sveriges öde är fast och oåterkalleligt
            sammanlänkat med Europas.
          </note>
          <note>
            Fru talman! Nu vill alla, nästan alla, visa sin förtjusning inför
            idén om ett enat Europa och vifta med sina blågula fanor -- de
            med stjärnorna på. Att få uppleva denna genomgripande sinnesförändring
            i svensk politik är en oförställd glädje.
          </note>
          <note>
            Förändringarna i Europa ställer, också på oss, krav på förmåga
            till nytänkande. Vilka utgångspunkter för svensk utrikespolitik
            bevarar sin giltighet, och vilka kan, och bör, vi göra oss av
            med? Den svenska neutralitetspolitiken har påtvingat oss begränsningar
            i vår utrikespolitiska handlingsfrihet. Nu är tröjan mindre trång.
            På vad sätt kan och vill vi utnyttja vår ökade utrikespolitiska
            handlingsfrihet? Det är en fråga jag vore tacksam att få höra
            utrikesministerns synpunkter på.
          </note>
          <note>
            Demokratins segertåg i Europa ger oss tillförsikt inför framtiden.
            Men vi blundar inte för att det i förändringens spår också växer
            fram nya, nationellt betingade och -- förhoppningsvis -- regionalt
            begränsade konflikthot.
          </note>
          <note>
            Principen om folkens rätt till självbestämmande har länge varit
            en hörnsten i den svenska utrikespolitiken. Den principen bör
            vi fortsätta att följa och tillämpa också för folken i östra Europa.
          </note>
          <note>
            Det är deras sak att välja vilka former de vill tillämpa, både
            för sitt självbestämmande och för sin samlevnad.
          </note>
          <note>
            Konflikten i Jugoslavien har uppkommit som följd av kraven på
            folkens självbestämmande. Här prövas denna liberala princip. Lika
            mycket som vi från svensk sida välkomnar att folk och nationer
            integreras och växer samman, lika litet har vi anledning att motsätta
            oss att folk bryter upp från nationer med vilka de inte känner
            nationell samhörighet.
          </note>
          <note>
            Jag vill fråga utrikesministern på vad sätt Sverige stödjer,
            och kan komma att stödja, de ansträngningar den Europeiska gemenskapen
            gör för att uppnå vapenvila i Jugoslavien och finna en fredlig
            lösning på konflikten.
          </note>
          <note>
            Fru talman! Om Sveriges och övriga EFTA-länders insatser för
            demokrati och ekonomisk utveckling i östra Europa skall bli meningsfulla,
            förutsätter det att vi öppnar våra marknader för de produkter
            och de tjänster som Östeuropa kan exportera till oss.
          </note>
          <note>
            Det gäller inte minst jordbruksprodukter, textilier och tjänsteexport
            inom transport-, turist- och andra serviceområden. Att undanröja
            de hinder vi i de välbeställda delarna av Europa reser mot denna
            import, möter motstånd från de på marknaden etablerade intressenterna
            -- såväl de kommersiella som de fackliga. Det är inget konstigt
            i det. Men det är verkligt viktigt att regeringarna i väst inte
            stoppas av detta motstånd, utan vågar gå vidare och genomföra
            de handelslättnader som är en förutsättning för att en lovande
            utveckling i öst inte skall komma av sig redan i starten.
          </note>
          <note>
            Jag utgår från att den svenska regeringen i dessa sammanhang
            spelar en pådrivande roll inom
          </note>
          <note>
            Västeuropa.
          </note>
          <note>
            Fru talman! Inför de så snart som möjligt förestående förhandlingarna
            om svenskt medlemskap i den Europeiska gemenskapen, är det angeläget
            att vi från svensk sida understryker att det vi vill uppnå inte
            främst handlar om kommersiella intressen. Det är medverkan i det
            politiska samarbetet, i ordets vidaste mening, som är syftet och
            målet för vår önskan att bli medlemmar.
          </note>
          <note>
            Vi vill inom EGs ram samverka med Europas demokratier för att
            bl.a. trygga freden i Europa och verka för fortsatt avspänning
            och nedrustning. EG
          </note>
          <note>
            är kanske den starkaste fredsrörelsen i vår tid. Vi vill medverka
            i undanröjandet av internationella konflikter, och vi vill skapa
            i Europa ett medborgarnas Europa präglat av socialt ansvarstagande
            och generositet mot omvärlden.
          </note>
          <note>
            Vi måste framhålla för den Europeiska gemenskapen att också vi
            i Sverige har som långsiktigt mål att som EG-medlem förverkliga
            drömmen om en europeisk politisk union, med allt vad det inbegriper.
          </note>
          <note>
            Jag tycker att jag med detta har gett Gudrun
          </note>
          <note>
            Schyman full klarhet i var folkpartiet liberalerna och jag står
            i denna fråga.
          </note>
          <note>
            I arbetet på att förverkliga våra mål kommer vi i olika sammanhang
            att ha olika partner. Ibland kan det vara Tyskland, i andra sammanhang
            Frankrike eller Storbritannien.
          </note>
          <note>
            Dock, fru talman, är det av alldeles särskild betydelse att vi
            verkar för att ett samlat Norden inom Europeiska gemenskapen genom
            inbördes sammanhållning ger genomslag åt den kultur och den samhällssyn
            som är Nordens bidrag till en vidsträckt och vittomfamnande europeisk
            gemenskap.
          </note>
          <note type="speaker">
            Anf. 5 PÄR GRANSTEDT (c):
          </note>
          <note>
            Fru talman! Jag vill gärna passa på att gratulera fru talmannen
            till det nya uppdraget, eftersom detta är mitt första besök i
            talarstolen nu i höst.
          </note>
          <note>
            Det kan naturligtvis inte råda något tvivel om att det viktigaste
            utrikespolitiska projektet för Sverige under det närmaste åren
            är vårt inträde i
          </note>
          <note>
            Europeiska gemenskapen. Det kommer att uppta mycket av vårt engagemang
            och vårt intresse under de närmaste åren. Det sker mot bakgrund
            av dramatiska förändringar i den säkerhetspolitiska situationen
            i världen i dess helhet och i Europa i synnerhet. Men samtidigt
            sker det i skuggan av nya konflikter som växer fram, inte minst
            i vår egen världsdel.
          </note>
          <note>
            Enligt centerns uppfattning är det viktigt att
          </note>
          <note>
            Sverige för en aktiv Europapolitik. Och vi ser att ett svenskt
            medlemskap i EG kan vara ett viktigt instrument för en sådan aktiv
            Europapolitik.
          </note>
          <note>
            Motiven för detta är starka. Vi ser att mer och mer av de problem
            som det enligt vår uppfattning är angeläget att finna lösningar
            på kräver internationella lösningar. Det gäller inte minst miljöfrågorna.
            Att komma till rätta med luftföroreningarna, att rädda Östersjön
            och
          </note>
          <note>
            Västerhavet från föroreningsdöden -- det är sådana frågor som
            inte Sverige kan lösa ensamt utan som vi måste lösa i samarbete
            med andra länder. Och det krävs beslutskraftiga organ för att
            få resultat.
          </note>
          <note>
            Vi har ett ekonomiskt liv som är alltmer internationaliserat.
            Om vi vill säkra arbete åt alla och goda arbetsvillkor, så kräver
            det också internationellt samarbete och internationella lösningar.
            Vi vill ha ett internationellt samarbete, en samverkan med våra
            grannar, på sådana områden som forskning, utbildning, kultur osv.
          </note>
          <note>
            Allt detta talar för ett starkt engagemang från
          </note>
          <note>
            Sverige sida, och det ligger bakom vårt beslut att ställa upp
            för en svensk ansökan om medlemskap i
          </note>
          <note>
            EG.
          </note>
          <note>
            Samtidigt är det naturligtvis viktigt att vi är på det klara
            med att ett svenskt EG-medlemskap är ett mycket stort steg att
            ta. Det innebär att vi avstår från en inte liten del av vår traditionella
            självbestämmanderätt för att kunna vara med och påverka i ett
            större geografiskt sammanhang.
          </note>
          <note>
            Konsekvenserna av detta kan vi inte i dag fullt ut överblicka.
            Det är också så att EG är statt i ständig förändring. Vi vet inte
            exakt hur det EG kommer att se ut som vi skulle bli medlemmar
            i, kanske
          </note>
          <note>
            1995. Därför är det viktigt och nödvändigt att vi utnyttjar den
            tid som vi har till vårt förfogande för att noggrant analysera
            för- och nackdelar med det svenska EG-medlemskapet och föra en
            intensiv debatt. Det är särskilt betydelsefullt att hela svenska
            folket får vara med om att träffa det slutgiltiga avgörandet i
            en folkomröstning, och att alla inför den folkomröstningen haft
            möjlighet att sätta sig in i frågan och göra ett personligt ställningstagande.
            En sådan här fråga får inte avgöras över folkets huvuden. Alla
            måste vara delaktiga i avgörandet om Sveriges framtida relationer
            till EG.
          </note>
          <note>
            Det är också viktigt att svensk Europapolitik inte bara är en
            Västeuropapolitik. Det är viktigt att inte järnridån ersätts av
            nya barriärer som skiljer
          </note>
          <note>
            Östeuropa från Västeuropa -- barriärer av ekonomiskt slag. Europasamarbetet
            får inte stanna någonstans i Centraleuropa, utan det måste vara
            vår klara strävan att det skall komma att omfatta hela Europa.
          </note>
          <note>
            Sverige har naturligtvis ett särskilt ansvar att främja våra
            närmaste grannars utveckling. Det gäller de baltiska staterna,
            vilkas självständighet hör till det mest glädjande som hänt på
            mycket länge, och också andra regioner runt Östersjön, inte minst
          </note>
          <note>
            Polen. Vi måste vara beredda att gå in i ett nära samarbete med
            de länderna och även visa en betydande generositet i vårt stöd
            till deras utveckling -- ekonomiskt, ekologiskt och geografiskt.
          </note>
          <note>
            Det är min bestämda uppfattning att de svenska insatserna, också
            i ekonomiska termer, när det gäller framför allt Baltikum och
            Polen måste få en helt annan omfattning än hittills. Detta ligger
            i högsta grad i vårt eget intresse. En stark ekonomisk utveckling
            i Östersjöregionen är en nyttig motvikt mot en alltför stark koncentration
            till centrala
          </note>
          <note>
            Västeuropa när det gäller ekonomisk aktivitet. Det vi kan göra
            för en positiv utveckling av miljön i våra grannländer hör kanske
            också till det bästa vi kan göra för att främja miljön i vårt
            eget land. Och arbetet för att säkra demokratin i vårt nära grannskap
            är också ett arbete för att trygga en stabil utveckling i hela
            Nordeuropa.
          </note>
          <note>
            Men, fru talman, den solidaritet som vi skall visa mot våra grannar
            i öster och söder, och över huvud taget vårt ökade intresse för
            Europafrågor, får inte visas på bekostnad av vårt engagemang för
            andra delar av världen. Att tro att Sverige kan ställa sig oengagerat,
            likgiltigt, inför vad som händer i
          </note>
          <note>
            Afrika, Asien och Latinamerika -- det är naivt. Vi lever i en
            värld. Vi skall inte tro att vi kan skapa en positiv utveckling
            i Europa enbart, om utvecklingen i resten av världen blir allt
            sämre. Vi är beroende av hela världens utveckling, och vi har
            all anledning att engagera oss i hela världens utveckling.
          </note>
          <note>
            Det innebär att det är viktigt att vi fortsätter att föra en
            aktiv biståndspolitik. Dess värre har vi under senare år, under
            socialdemokratiskt styre, fått uppleva en utveckling där den svenska
            solidariteten urholkas, där Sverige på olika sätt har kringgått
            det av riksdagen fastlagda enprocentsmålet, där man använder pengar
            inom den ramen för bistånd till
          </note>
          <note>
            Östeuropa och insatser för flyktingmottagning. Det är glädjande
            att den nya regeringen i sin regeringsförklaring slagit fast att
            enprocentsmålet skall återupprättas, och att en procent av vår
            bruttonationalinkomst skall gå till bistånd i tredje världen.
          </note>
          <note>
            Jag vill gärna säga, fru talman, att jag hoppas att det nu inte
            uppstår någon allians mellan socialdemokraterna och nydemokrati
            för att förhindra den utvecklingen, utan att socialdemokraterna
            kommer att gå ifrån sin tidigare politik och stödja den nya regeringens
            politik på det här området. Jag tror att det vore önskvärt att
            nydemokrati får stå ensamt i den här kammaren i sin kallt cyniska
            vilja att skära ned svenskt bistånd till de fattigaste länderna
            i världen till hälften.
          </note>
          <note>
            När man slår vakt om volymen på det svenska biståndet innebär
            det inte detsamma som att avstå från att debattera hur detta bistånd
            skall vara utformat. Självfallet finns det på biståndsområdet
            liksom på alla andra politikområden mycket att rätta till och
            mycket som kan göras bättre. Centern har under en lång följd av
            år kritiserat stora delar av det svenska biståndet och föreslagit
            en grundläggande översyn av biståndets inriktning.
          </note>
          <note>
            Men när vi debatterar biståndets inriktning är det viktigt att
            vi gör det utifrån den klara målsättningen att vår ambition att
            stödja den tredje världens utveckling skall vara obruten.
          </note>
          <note>
            Ett starkt engagemang för europeiskt samarbete, både med Västeuropa
            och Östeuropa, och en obruten solidaritet med tredje världens
            länder måste prägla svensk utrikespolitik också under 90-
          </note>
          <note>
            talet.
          </note>
          <note>
            Anf. 6 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Ärade ledamöter! År 1991 har varit ett märkesår för
            Europa men också för världen i övrigt. På ett eller annat sätt
            har de flesta av de dramatiska skeenden vi bevittnat varit relaterade
            till det kommunistiska Sovjetimperiets upplösning och den socialistiska
            modellens allmänna bankrutt.
          </note>
          <note>
            För första gången sedan andra världskriget har
          </note>
          <note>
            Europa fått ett tillskott av nya stater. Estlands,
          </note>
          <note>
            Lettlands och Litauens självständighet har äntligen återupprättats.
            Efter den tystnadens likgiltighet som präglade den officiella
            svenska politiken gentemot Baltikum under flera årtionden välkomnar
            regeringen nu varmt möjligheten att utveckla nära och breda kontakter
            med Estland,
          </note>
          <note>
            Lettland och Litauen.
          </note>
          <note>
            Spåren från Sovjettiden är emellertid förskräckande. Efter ett
            halvt sekel lång natt under ett främmande och totalitärt styre
            har de baltiska staterna åter kommit ut i ljuset med moralen intakt
            men med svåra övergångsproblem på en rad samhällsområden. Vi har
            en särskild skyldighet att hjälpa dessa våra grannländer i deras
            omställning till marknadsekonomi och demokrati av modernt snitt.
          </note>
          <note>
            Den direkta orsaken till att de baltiska staterna slutgiltigt
            kunde återvinna sin fulla självständighet var att det kommunistiska
            kuppförsöket i Moskva i augusti misslyckades. Den grupp av reaktionära
            potentater som då sökte vrida klockan tillbaka hamnade själva
            på historiens skräphög. Samtidigt som den sovjetiska unionsregeringen
            nu har erkänt de baltiska republikernas självständighet har den
            tagit initiativ inom ESK och på annat håll för att markera sin
            vilja att tillhöra kretsen av demokratiska stater med marknadsekonomisk
            inriktning i enlighet med Parisstadgan från november förra året.
            Det är vår förhoppning att
          </note>
          <note>
            Sovjetunionen, vilken form denna sammanslutning av självständiga
            stater än får i framtiden, kommer att utvecklas mot dessa mål.
            Ett demokratiskt
          </note>
          <note>
            Sovjetunionen är en förutsättning för en stabil fred i vårt närområde
            och i världen i dess helhet.
          </note>
          <note>
            I detta sammanhang välkomnar vi president
          </note>
          <note>
            Gorbatjovs snabba gensvar på president Bushs initiativ att skrota
            större delen av arsenalen av taktiska kärnvapen. INF-avtalet,
            START-avtalet och kärnvapenmakternas nyss nämnda unilaterala nedrustningsbeslut
            leder till lägre rustningsnivåer och ökad strategisk stabilitet.
            Det amerikanska steget att avlägsna alla taktiska kärnvapen från
            ytfartyg gör glädjande nog att grunden helt bortfaller för den
            diskussion som förts inte minst i
          </note>
          <note>
            Sverige och i denna kammare om mottagande av örlogsbesök.
          </note>
          <note>
            Sovjetimperiets upplösning har inte bara medfört att en rad europeiska
            stater som varit underkastade den kommunistiska ledningen i Moskva
            återfått sin frihet och självständighet. Den har också givit nya
            impulser till Europas politiska och ekonomiska enande. Grundvalen
            för Europas framtida enande utgör de samarbetsöverenskommelser
            som
          </note>
          <note>
            Västeuropas gamla stormakter, en gång motståndare, träffade i
            andra världskrigets spår.
          </note>
          <note>
            Dessa utmynnade i Romfördraget från 1957 vilket ursprungligen
            undertecknades av sex stater. Efter hand utvidgades den Europeiska
            gemenskapen till att omfatta tolv stater. Medlemsskaran torde
            växa ytterligare före sekelskiftet allteftersom fler europeiska
            länder söker få tillträde till det europeiska samarbetets kärna.
          </note>
          <note>
            Som ett resultat av en överenskommelse mellan de fyra största
            riksdagspartierna ansökte Sverige om medlemskap i den Europeiska
            gemenskapen i juli i år. Regeringen kommer att med all kraft verka
            för att Sverige snarast möjligt blir fullvärdig medlem.
          </note>
          <note>
            Mycket värdefull tid har gått förlorad i utvecklingen av våra
            förbindelser med Europa.
          </note>
          <note>
            Den aktiva utrikespolitik Sverige förde under 70-
          </note>
          <note>
            och 80-talen gjorde endast få mellanlandningar i de västeuropeiska
            huvudstäderna på väg till mer exotiska platser.
          </note>
          <note>
            Sverige kommer aktivt att bidra till den nya europeiska frihets-
            och samarbetsordning som håller på att växa fram som följd av
            de socialistiska diktaturernas och planekonomiernas sammanbrott.
            Den europeiska identiteten i vår utrikespolitik får ökad betydelse
            och kommer att ge det nordiska samarbetet nya impulser. Fast den
            nya politiska situationen skapar nya möjligheter för deltagande
            också i utrikes- och säkerhetspolitiskt samarbete med andra europeiska
            länder innebär de strategiska realiteterna i vårt närområde att
            den säkerhetspolitiska huvudlinjen, som sammanfattas i uttrycket
            ''alliansfrihet i fred, syftande till neutralitet i krig'', alltjämt
            behåller sin betydelse.
          </note>
          <note>
            Vi välkomnar en utvidgning av Europarådet till att omfatta demokratierna
            i Central- och Östeuropa och vill verka för en utveckling av det
            regelverk som utarbetats av den Europeiska samarbets- och säkerhetskonferensen
            som i februari nästa år kommer att samlas till ett historiskt
            uppföljningsmöte i Helsingfors.
          </note>
          <note>
            I detta sammanhang måste konstateras att utvecklingen i Östeuropa
            under 80-talet blev föremål för samma systematiska felbedömning
            och ointresse från det officiella Sveriges sida som utvecklingen
            i Västeuropa. Vi höll en alltför låg profil när Östeuropas folk
            kämpade för sin frihet.
          </note>
          <note>
            De här hemma som påpekade att freden i Europa måste vila på frihet
            och inte på förtryck anklagades för att återfalla i en kalla krigets
            korstågsanda.
          </note>
          <note>
            Samtidigt producerade Sverige i internationella fora nedrustningsförslag
            som ensidigt gynnade det block som med tvångsmakt höll fast vid
            Europas uppdelning.
          </note>
          <note>
            Den frihetens revolution vi bevittnat har givit människorna i
            vår världsdel hopp om en bättre framtid och minskat rädslan för
            en konflikt mellan kärnvapenmakterna. Samtidigt är det många som
            med fruktan ser på framtiden i Europa med tanke på att gamla undertryckta
            rivaliteter mellan olika folkgrupper åter kunnat stiga upp till
            ytan. På
          </note>
          <note>
            Balkan står i dag välbeväpnade etniska grupper emot varandra
            till synes otillgängliga för den typ av konfliktlösning som utarbetats
            av de europeiska samarbetsorganen. Freden i Europa måste vila
            på nationernas frihet, inte på tvångskonstruktioner.
          </note>
          <note>
            Det är vår förhoppning att den tragiska konflikten i Jugoslavien
            skall kunna lösas på grundval av folkets i demokratiska former
            uttryckta vilja och respekt för de olika minoriteternas rättigheter.
          </note>
          <note>
            Också utanför Europa har sambandet mellan å ena sidan frihet,
            demokrati och marknadsekonomi och å andra sidan fred och stabilitet
            vunnit erkännande.
          </note>
          <note>
            Vid den afrikanska samarbetsorganisationen
          </note>
          <note>
            OAUs senaste möte höjdes röster för demokratisering och mot den
            typ av enpartistater som Sverige under en tid av ideologiskt betingad
            dubbelmoral höll under armarna i tredje världen.
          </note>
          <note>
            Sydafrika, en stat som varit grundad på förtryck och diskriminering,
            håller på att omvandlas. Sverige fortsätter att stödja arbetet
            mot apartheid och för ett demokratiskt samhällssystem i detta
            land. Det är vår förhoppning att utvecklingen där skall leda till
            att Sveriges sanktioner kan upphävas.
          </note>
          <note>
            Också i Latinamerika har demokratin registrerat åtskilliga framgångar
            på senare år med enmansregimen på Cuba som ett sorgligt undantag.
          </note>
          <note>
            Så sent som i förra veckan arresterade den kubanska polisen ett
            dussin förespråkare för demokrati och mänskliga rättigheter. Det
            olagliga störtandet av den demokratiskt valde presidenten på Haiti
            har föranlett ekonomiska sanktioner av
          </note>
          <note>
            OAS. Den regionala organisationens försök att återupprätta folkstyret
            på ön har stöd av demokratiska nationer världen över.
          </note>
          <note>
            För att trenden mot frihet och demokrati i världen skall kunna
            bestå och skörda nya segrar fordras emellertid att ansträngningarna
            att bygga välstånd genom friare och öppnare ekonomiska relationer
            blir framgångsrika. För att främja de fattiga ländernas utveckling
            måste i-ländernas bistånd vara inriktat på marknadsekonomiska
            lösningar och varuutbytet baserat på en frihandel som möjliggör
            ett maximalt nyttiggörande av tillgängliga resurser.
          </note>
          <note>
            Samtidigt får de sociala konsekvenserna av utvecklingspolitiken
            aldrig negligeras. Solidaritet har varit ett honnörsord i svensk
            biståndspolitik.
          </note>
          <note>
            Men solidariteten måste avse de enskilda människorna och inte
            politiska system eller ledare som använder sig av en revolutionär
            ideologi för att bevara sitt eget maktinnehav. Alltför ofta har
            svenska biståndsmedel hamnat på politiska stickspår medan någon
            utveckling som kommit människorna till godo inte ägt rum.
          </note>
          <note>
            Fru talman! Det finns många fler områden som jag ville täcka
            in i mitt anförande, men jag ser nu att tiden går snabbt. Jag
            vill sammanfatta mitt anförande, men jag har möjlighet i min första
            replik att återkomma till de frågor som har ställts till mig.
          </note>
          <note>
            Fru talman! Jag skulle vilja sammanfatta mitt anförande genom
            att fastlägga några riktlinjer efter vilka den nya utrikesledningen
            vill verka:
          </note>
          <note>
            Europafrågorna blir centrala. Samtidigt som vi söker medlemskap
            i EG vill vi arbeta för ett enat
          </note>
          <note>
            Europa med nya och fördjupade samarbetsordningar, som också inkluderar
            demokratierna i Central- och Östeuropa. Det nya
          </note>
          <note>
            Europa vi verkar för kommer inte att vara en sluten fästning
            absorberad av sin egen agenda utan fungera som en motor i det
            internationella samarbetet, öppet mot omvärlden.
          </note>
          <note>
            Vår röst i världen skall vara fast och klar. Stödet för frihet,
            demokrati och marknadsekonomi kommer att genomsyra alla delar
            av vår utrikespolitik och prägla vårt bistånd till utvecklingsländerna.
            Sverige kommer att fortsätta driva en generös biståndspolitik.
            Den biståndsnivå -- 1 % av BNI --
          </note>
          <note>
            som vi i många år upprätthållit ligger fast.
          </note>
          <note>
            Vad gäller nedrustnings- och säkerhetspolitiken motiverar den
            snabba utvecklingen i vår region en översyn av hittillsvarande
            ståndpunkter och förslag som drivits i internationella fora. En
            expertgrupp kommer att tillsättas för att granska nedrustningspolitiken
            inför resten av 90-talet och utforma rekommendationer för det
            fortsatta arbetet.
          </note>
          <note>
            Fru talman! År 1991 har vi inte bara noterat framsteg för Europas
            enande på basis av de demokratiska värderingar som en gång föddes
            i denna världsdel. Vi har också sett en mer effektiv tillämpning
            av FN-stadgan som på det globala fältet söker hävda dessa värderingar.
            Detta inger en viss optimism om framtiden, även om det finns områden,
            också i vår egen världsdel, där verkligheten i alltför hög grad
            kontrasterar mot de höga principer som världssamfundets medlemmar
            bekänner sig till.
          </note>
          <note>
            Sverige är ett litet land och kan inte ensamt påverka det internationella
            förloppet. Emellertid kommer vi att i samarbete med likasinnade
            länder fast och konsekvent hävda de världen på den internationella
            arenan som vi själva betraktar som omistliga.
          </note>
          <note type="speaker">
            Anf. 7 PIERRE SCHORI (s) replik:
          </note>
          <note>
            Fru talman! Jag noterar från Margaretha af Ugglas första inlägg
            att i de stora, viktiga frågorna, där hon är tydlig, är vi ganska
            överens. Det är ju väl upplöjda spår vi talar om här.
          </note>
          <note>
            Hon talar om marknadsekonomi. Ja, gärna det, det är också vår
            metod och har alltid så varit. Men jag har litet svårt att upphöja
            den till samma dignitet som princip för vårt agerande som demokrati,
            för frihet och mänskliga rättigheter. Även Pinochet tillämpade
            på sin tid marknadsekonomi. Det är den sociala marknadsekonomin
            vi måste ha, både i tredje världen och i Europa.
          </note>
          <note>
            Förutom ideologiska trumpetstötar, om än i hovsammare toner än
            vid sidan av FN-talet, fortsätter ändå Margaretha af Ugglas att
            insinuera att socialdemokratin skulle varit passiv, både i regeringen
            och som parti, när det gäller utvecklingen i Östeuropa.
          </note>
          <note>
            Jag skulle vilja be Margaretha af Ugglas att låta fråga Adam
            Michnik och Jacek Kuron i Polen vem det var som gav dem stöd när
            de satt i fängelse.
          </note>
          <note>
            Fråga Solidaritet vem som skickade tryckpressar till dem när
            de jobbade underjordiskt, vem som finansierade och stödde deras
            kontor i Stockholm, det första som upprättades utanför Polen.
            Fråga
          </note>
          <note>
            Charta 77 och Listy i Tjeckoslovakien vem som gav dem stöd i
            hårda tider. Fråga Jelena Bonner om våra möten i New York och
            i Moskva flera gånger om hur vi skulle få ut Andrej Sacharov ur
            fängelset.
          </note>
          <note>
            Läs gärna Isma l Kadarés senaste bok från Albanien om våra samtal
            om hur vi skulle främja demokratin där.
          </note>
          <note>
            Jag skulle också kunna för utrikesministerns kännedom lämna över
            ett protokoll från arbetare som sitter i Internationella solidaritetsfonden
            som berättar om det stöd vi har gett Östeuropa, i miljonklassen,
            till alla östeuropeiska länder.
          </note>
          <note>
            Sedan tycker jag, fru talman, att det är litet fånigt att diskutera
            reseverksamhet utifrån felaktiga fakta. För att förebygga detta
            undersökte jag hur det utskottet jag nu sitter i har rest under
            den period som Margaretha af Ugglas satt där, sedan
          </note>
          <note>
            1982.
          </note>
          <note>
            Utskottet har besökt tre västeuropeiska länder sedan 1982 och
            22 länder i Östeuropa och utanför
          </note>
          <note>
            Europa, däribland Vietnam och Sovjetunionen.
          </note>
          <note>
            Jag säger inget annat om detta än att det är bra, men låt oss
            sluta med denna fåniga statistik.
          </note>
          <note>
            Till Ian Wachtmeister skulle jag vilja säga att han påminner
            litet om Gubbstrutten i Dagens Nyheter:
          </note>
          <note>
            ''Visst bryr jag mig om utlandet -- jag har sagt usch flera gånger''.
          </note>
          <note type="speaker">
            Anf. 8 IAN WACHTMEISTER (nyd) replik:
          </note>
          <note>
            Fru talman! Det måste vara befriande för kammaren att jag inte
            varit lika duktig i mitt liv som
          </note>
          <note>
            Pierre Schori, och att jag inte heller företagit lika många fåniga
            resor, som tydligen tidigare företagits av ledamöterna härstädes.
          </note>
          <note>
            Pär Granstedt i centern anser att vi i nydemokrati är kallt cyniska
            eftersom vi föreslår att hälften av uhjälpen, dvs. 7 000 milj.kr.,
            skulle gå till människor, inte till regimer, till folk, inte till
            diktatorer, och att den hjälpen skulle gå via kyrkor,
          </note>
          <note>
            Röda korset, Rädda barnen och liknande organisationer, och att
            den andra halvan skulle gå till nödlidande grannar i form av effektiv
            hjälp, där vi vet att det blir något vettigt av pengarna.
          </note>
          <note>
            Enligt Pär Granstedt blir alltså hjälpen bättre av att den går
            långt bort så att vi inte riktigt vet hur det gick med den --
            eller vad är tankegången?
          </note>
          <note>
            Även om Pär Granstedts kommentar var egendomlig var den ovanligt
            tydlig för att komma från centern.
          </note>
          <note>
            Sedan har jag några frågor som jag hoppas utrikesministern kan
            besvara i dag. Jag förstår att det inte är så lätt, eftersom alla
            frågar och hon skall oavbrutet svara. Men annars får vi envist
            återkomma. Frågorna är följande:
          </note>
          <note>
            1. Skall Sverige ge en procent av BNP till länder utanför Europa?
            Är det det som är politiken?
          </note>
          <note>
            2. Skall denna typ av bistånd successivt höjas till två procent
            av BNP, såsom folkpartiet utlovat?
          </note>
          <note>
            3. Kommer regeringen att se till att det görs en överskådlig
            sammanställning och analys av hur skattebetalarnas pengar används
            till u-hjälp och hur det har sett ut sedan exempelvis 1980 och
            framåt? Då kan man kanske också passa på att kartlägga alla ''fåniga''
            resor.
          </note>
          <note>
            4. Är regeringen beredd att ompröva SIDAs organisation och existens?
            Det räcker enligt min uppfattning inte med att SIDA långsamt börjat
            fatta att SIDA inte är till för att sprida socialism och offentlig
            byråkrati över världen. På SIDA biter nog inga osthyvlar. Då är
            det bättre med den lakoniska uppmaningen: Se nästa SIDA!
          </note>
          <note type="speaker">
            Anf. 9 GUDRUN SCHYMAN (v) replik:
          </note>
          <note>
            Fru talman! Man kan få uppfattningen att vi befinner oss i en
            väntsal på en resebyrå. Jag tycker det vore klädsamt om debatten
            hade en litet högre dignitet.
          </note>
          <note>
            Jag har inte fått något svar på mina frågor om folkomröstning
            och hantering av EG-frågan. Man sätter demokratins utveckling
            i världen högt, vilket jag också gör. Men om utvecklingen i Östeuropa
            är att betrakta som demokratins segertåg -- vilket jag också tycker
            -- är utvecklingen i Västeuropa att betrakta som demokratins återtåg.
            Den hantering som majoriteten av de politiska partierna i den
            svenska riksdagen gett EG-frågan i Sverige är definitivt att betrakta
            som ett demokratins återtåg i
          </note>
          <note>
            Sverige. Ansvaret faller tungt på alla ansvariga partier, anser
            jag.
          </note>
          <note>
            Margaretha af Ugglas talar om att alliansfriheten skall fortsätta
            att ha sin betydelse. Hur går detta ihop med EG-medlemskap som
            innefattar också ett kommande medlemskap i en militär allians?
          </note>
          <note>
            Sveriges röst i världen skall fortsätta att ljuda, säger
          </note>
          <note>
            Margaretha af Ugglas. Men det är ju så att EG talar med en röst
            i många frågor.
          </note>
          <note>
            Jag kan ta som exempel frågan om Sydafrika som
          </note>
          <note>
            Margaretha af Ugglas själv nämnde. Sverige hävdar att vi skall
            fortsätta med bojkotten. EG har för sin del upphävt bojkotten.
            Hade Sverige varit medlem i EG hade vi fått finna oss i att delta
            i upphävandet av bojkotten.
          </note>
          <note>
            Som ytterligare exempel kan jag ta att i FNs generalförsamling
            i september 1991 talade
          </note>
          <note>
            Nederländernas utrikesminister på EGs vägnar. I
          </note>
          <note>
            sjätte utskottet, det juridiska, gick han och USA
          </note>
          <note>
            emot ett antal u-länders förslag att en arbetsgrupp skulle tillsättas
            för att utarbeta regler om en ny ekonomisk världsordning. Han,
            dvs. EGs talesman, och talesmannen för USA
          </note>
          <note>
            rekommenderade att punkten helt enkelt stryks från utskottets
            dagordning.
          </note>
          <note>
            Jag menar att de stolta deklarationer man gör om solidaritet
            i världen globalt inte går ihop med ett medlemskap i EG. EG bygger
            inte på solidaritet, utan på konkurrens och på att främja handeln,
            den handel som gynnar det egna kapitalet. Detta är faktiskt EGs
            kärna och har varit riktlinje när reglerna skrevs för hur EG skall
            fungera.
          </note>
          <note>
            Jag tycker att sammankopplingen mellan demokrati och kapitalistisk
            marknadsekonomi, som Margaretha af Ugglas talar om inte är riktig.
          </note>
          <note>
            Jag anser att grunden för demokrati är att man kan bygga politiska
            motvikter. Grunden är att man har representativa val och en fri
            arbetarrörelse. Utan dessa komponenter finns ingen demokrati.
          </note>
          <note>
            Det är inte särskilt klädsamt när vi kan konstatera att en kapitalistisk
            marknadsekonomi gått mycket bra att ha också i en diktatur. Risken
            är nu att vi får en kapitalistisk diktatur i Östeuropa, om inte
          </note>
          <note>
            Sverige kan öppna sig. I EG kan vi inte göra det.
          </note>
          <note type="speaker">
            Anf. 10 HADAR CARS (fp) replik:
          </note>
          <note>
            Fru talman! Till Gudrun Schyman vill jag säga att marknadsekonomi
            inte är någon garanti för demokrati, men de går väl att förena.
            Vad vi vet är att socialism inte kan förenas med demokrati.
          </note>
          <note>
            Fru talman! Jag vill erinra Pierre Schori om de attacker från
            den dåvarande socialdemokratiska regeringen som följde på Bengt
            Westerbergs konstaterande att inget skulle mera gynna freden i
          </note>
          <note>
            Europa än att Sovjet blev en demokrati.
          </note>
          <note>
            Utvecklingen har visat hur rätt Bengt Westerberg hade i den frågan.
          </note>
          <note>
            Det gläder mig också att konstatera att inte endast moderaterna,
            utan även socialdemokraterna uppenbarligen gjort en helomvändning
            när det gäller inställningen till u-landshjälpen.
          </note>
          <note>
            Trots de ansträngningar folkpartiet, tillsammans med i detta
            fall centerpartiet och vänsterpartiet kommunisterna, hade för
            att upprätthålla uhjälpen, lade den socialdemokratiska regeringen
            fram och genomdrev i kammaren en politik som innebar en reducerad
            u-landshjälp.
          </note>
          <note>
            Ian Wachtmeister tycks endast se u-hjälpens baksida. Han undrar
            varför länder måste ligga långt borta för att kunna få hjälp.
          </note>
          <note>
            Han glömmer, tycker jag, det fundamentala, nämligen att det finns
            en stor ekonomisk skillnad mellan det norra och det södra halvklotet.
            Vilka rika länder är det han tänker på i närheten av de fattiga
            på det södra halvklotet, som skulle kunna hjälpa de fattiga där?
          </note>
          <note>
            Han påminner mig i sitt uttalande om den förmögna franske politiker
            som mötte en fransk rösträttsdelegations krav på rösträtt med
            orden:
          </note>
          <note>
            ''Enrichissez vous!'' -- berika er, gör er rika.
          </note>
          <note>
            Uppenbarligen är hans och nydemokratis uppmaning till u-länderna:
            Hjälp er själva, vi -- i varje fall vi i nydemokrati, kommer inte
            att göra det.
          </note>
          <note>
            Det var bra att Margaretha af Ugglas underströk att
          </note>
          <note>
            EG med svensk medverkan skall vara en öppen gemenskap, öppen
            för omvärlden. Jag erinrar om att hon har stöd för den uppfattningen,
            inte minst bland Europas liberaler. Den liberala tyska utrikesministern
            Genscher betonade så sent som under generalförsamlingen att medlemskap
            i EG
          </note>
          <note>
            bör stå öppet för alla nationer med demokratiskt styrelseskick.
          </note>
          <note type="speaker">
            Anf. 11 PÄR GRANSTEDT (c) replik:
          </note>
          <note>
            Fru talman! Tillåt mig först att välkomna
          </note>
          <note>
            Margaretha af Ugglas som utrikesminister. Jag noterar att det
            anförande hon höll här var mycket väl balanserat. Det var inte
            oväntat. Margaretha af
          </note>
          <note>
            Ugglas representerar en bra regering. Jag tror att detta är en
            bra utgångspunkt för den svenska utrikespolitiken under de närmaste
            åren.
          </note>
          <note>
            Precis som Hadar Cars vill jag särskilt understryka det Margaretha
            af Ugglas sade om vikten av att
          </note>
          <note>
            EG-samarbetet utvidgas till ett alleuropeiskt samarbete. Jag
            vill också understryka vikten av ett starkt svenskt engagemang
            på detta område.
          </note>
          <note>
            Under sommaren har vi i vårt närområde fått tre nya grannstater,
            som har fått sin självständighet.
          </note>
          <note>
            Även om det redan tidigare funnits program för ekonomiskt stöd
            till Baltikum är det klart att nu måste det svenska samarbetet
            med Baltikum få en helt annan inriktning och helt andra dimensioner
            än tidigare. Det måste blir mera jämförbart med det nordiska samarbetet,
            men naturligtvis med andra förutsättningar eftersom det är fråga
            om fattigare länder.
          </note>
          <note>
            Det skulle vara intressant om Margaretha af Ugglas får tillfälle
            här att ytterligare utveckla hur regeringen tänkt sig detta intensifierade
            samarbete med våra nya, självständiga grannar på andra sidan
          </note>
          <note>
            Östersjön.
          </note>
          <note>
            Det är också glädjande att moderaterna nu ställer upp på ett
            vaktslående kring enprocentsmålet. Jag skulle gärna vilja be att
            få ett konkret besked från socialdemokraterna i denna kammare
            om hur de kommer att ställa sig. Kommer socialdemokraterna att
            stödja regeringens strävan att återställa enprocentsmålet? Eller
            kommer man att förena sig med nydemokrati i en nejsägarallians
            i fråga om detta? Det vore bra med ett klart besked från Pierre
          </note>
          <note>
            Schori vad gäller om vi kan få ett omtänkande från socialdemokraterna
            på den punkten.
          </note>
          <note>
            Ian Wachtmeister blev naturligtvis upprörd över att jag beskyllde
            nydemokrati för kall cynism när det gäller biståndet. Men jag
            vidhåller detta.
          </note>
          <note>
            Anledningen är inte den att nydemokrati vill använda enskilda
            organisationer för bistånd. Det vill vi alla, och det görs också
            i stor och växande utsträckning. Vi har varit pådrivande på den
            punkten. Anledningen är i stället att nydemokrati vill skära ned
            biståndet till de mest nödlidande folken i världen till hälften.
            Det är verkligen att ta från dem som bäst behöver det. Att man
            sedan kan hitta andra bra ändamål för pengarna må vara hänt.
          </note>
          <note>
            Men nydemokrati vill försämra för dem som har det allra sämst
            i världen, och det är kall cynism.
          </note>
          <note>
            Anf. 12 Utrikesminister MARGARETHA AF
          </note>
          <note type="speaker">
            UGGLAS (m) replik:
          </note>
          <note>
            Fru talman! Jag har läst en bok av Pierre Schori.
          </note>
          <note>
            Den handlade om Centralamerika. Jag ser nu fram emot att få läsa
            nästa bok, som kommer att heta
          </note>
          <note>
            ''Den rätta bilden av socialdemokratisk utrikespolitik''. Jag
            skall läsa den med stort intresse.
          </note>
          <note>
            Men, Pierre Schori, jag är också beredd att se framåt. Jag välkomnar
            att Pierre Schori i sitt anförande så mycket framträdde som den
            gode europén. Jag tror att detta kan ge en god grund för en intressant
            dialog i framtiden i fråga om vår utrikespolitik. Jag välkomnar
            också att Pierre
          </note>
          <note>
            Schori i sin analys var så öppen för ett framtida utrikespolitiskt
            och säkerhetspolitiskt samarbete i
          </note>
          <note>
            Europa. Jag tycker att det var mycket värdefullt.
          </note>
          <note>
            Hadar Cars har i stor utsträckning samma inställning som jag
            själv i Europafrågor. Vi har ofta diskuterat Europafrågor, och
            vi ser i hög grad på dessa frågor på samma sätt. Vi ser båda med
            ganska stor entusiasm på det samarbete som utvecklas i
          </note>
          <note>
            Europa och på den grundval, de värderingar, den humanistiska
            europeiska synen som ligger till grund för samarbetet.
          </note>
          <note>
            Hadar Cars frågade mig om Jugoslavien. Sverige deltar i den observatörsstyrka
            som arbetar nere i
          </note>
          <note>
            Jugoslavien. De kallas egentligen monitorer. Vi har fem svenskar
            som deltar i styrkan. Vi anser att huvudlinjen i denna fråga för
            svenskt vidkommande måste vara att stödja EGs fredsansträngningar.
            EG agerar ändå med en betydande bestämdhet i frågan och har blivit
            litet grand av ESK-processens operativa arm visavi
          </note>
          <note>
            Jugoslavien. Det förestår nu ett antal möten, bl.a.
          </note>
          <note>
            ett viktigt på fredag, där samtal skall föras med representanter
            för de olika jugoslaviska republikerna. Jag menar att Sverige
            i största möjliga utsträckning måste stödja EGs ansträngningar
            i den här frågan.
          </note>
          <note>
            I Gudrun Schymans inlägg upptäckte jag något som kanske inte
            är så vanligt, nämligen att hon och jag delvis har en något likartad
            analys. Jag tyckte mig nämligen höra att Gudrun Schyman sade att
            internationaliseringen av ekonomin kräver en internationalisering
            av det politiska beslutsfattandet. Detta är också min åsikt. Sedan
            skiljer sig naturligtvis vår uppfattning väldigt mycket vad gäller
            innehållet i den europeiska gemenskapen, demokratin, medborgarskapstanken
            och vad det kommer att innebära också för svenskar att bli delaktiga
            i detta.
          </note>
          <note>
            Jag vill också säga till Gudrun Schyman att jag tror att det
            är alldeles klart att de mindre staterna i EG, just de mindre
            staterna, icke alls upplever att de har förlorat i suveränitet.
            De upplever något helt annat, nämligen att de har vunnit i inflytande
            och vunnit möjligheten att få delta i ett europeiskt beslutsfattande
            där de tidigare betraktades som lillebröder. Jag tror också att
            detta kan gälla för
          </note>
          <note>
            Sverige. Visst kommer vi att avstå en del av vårt suveräna beslutsfattande
            till gemensamma organ.
          </note>
          <note>
            Vi har en stor möjlighet att vinna i europeiskt beslutsfattande.
          </note>
          <note>
            Jag var glad att Pär Granstedt tog upp frågan om det baltiska
            samarbetet. Det är ett av de områden där den nya utrikesledningen
            måste ta nya friska tag, gripa sig an dessa frågor både organisatoriskt
            och på andra sätt. Jag tror att det är mycket viktigt -- och jag
            vet att även Pär Granstedt är av den uppfattningen -- att vi i
            detta sammanhang arbetar tillsammans med de nordiska länderna.
            Jag kommer själv nu att resa till Danmark, Norge och
          </note>
          <note>
            Finland. I början av riksdagens lediga vecka -- jag går fortfarande
            själv mentalt i ett slags riksdagsschema -- reser jag till de
            baltiska staterna.
          </note>
          <note>
            Den gamla regeringen föreslog en form av kommissioner för samarbete
            med de baltiska staterna. Vi skulle för vår del vilja kalla dem
            samarbetsgrupper. Detta är något som måste komma i gång, och ett
            huvudsyfte med mina besök i de baltiska staterna kommer alltså
            att vara att inleda det samarbete som nu måste komma i gång i
            mycket praktiska, rejäla termer.
          </note>
          <note>
            Jag tror att Sverige kan spela en stor roll om vi är villiga
            att göra det. Jag menar att hela det svenska samhället måste engagera
            sig på bred front. Det måste vara fråga om hela det svenska samhället.
            Vi skall inte tro att detta är någonting som staten kan göra allena,
            det är helt fel. Det är företag, organisationer, universitet,
            enskilda, samanslutningar och individer som skall göra en insats
            i samarbete med de baltiska länderna.
          </note>
          <note>
            Det finns ett internationellt intresse för Sveriges relationer
            och förbindelser med de baltiska staterna. Canada har t.ex. frågat
            oss om vi kan hjälpa till att förmedla bistånd och kontakter med
            de baltiska staterna. Jag tror att vi har en stor roll att spela
            i det här sammanhanget.
          </note>
          <note>
            Att jag nu tar Ian Wachtmeisters frågor sist har inget att göra
            med någon ringaktning, utan det är endast så att de frågor Ian
            Wachtmeister har ställt till mig närmare berör min ämbetsbroder,
            nämligen
          </note>
          <note>
            Alf Svensson i hans egenskap av minister för utvecklingsfrågor
            och mänskliga rättigheter. Jag vill bara kort säga till Ian Wachtmeister
            att jag för egen del önskar en utvärdering av många biståndsprojekt
            och en utvärdering av svenskt bistånd. Alf Svensson får ge uttryck
            för sina tankar så småningom.
          </note>
          <note>
            Jag tycker att Ian Wachtmeister ställde en mycket väsentlig fråga.
            Har den svenska ekonomin råd med både enprocentsmål i fråga om
            biståndet till tredje världen och ett ökat bistånd till Central-
            och
          </note>
          <note>
            Östeuropa, vilket är något som den nya regeringen önskar? Mitt
            svar på den frågan är att det beror på i vilken utsträckning den
            nya regeringen blir framgångsrik i förnyelsen av den svenska ekonomin.
            Här finns ett klart samband mellan våra internationella åtaganden
            och hur vi sköter oss själva på hemmaplan.
          </note>
          <note type="speaker">
            Anf. 13 PIERRE SCHORI (s) replik:
          </note>
          <note>
            Fru talman! Jag tackar för reklamen för boken, men den är tyvärr
            slutsåld.
          </note>
          <note>
            Till Pär Granstedt vill jag säga att socialdemokratin alltsedan
            1962, när den socialdemokratiska regeringen lade fram proposition
            100 om den svenska biståndspolitiken där man lade fast målet
          </note>
          <note>
            0,7 % av BNP enligt FNs rekommendation och sedan 1 %, har stått
            fast vid detta. Pär Granstedt vet nog att det inte är socialdemokratin
            som är problemet när det gäller enprocentsmålet, utan det har
            tidigare varit moderaterna. Jag skulle därför vilja be honom att
            hålla ihop regeringskrafterna, så skall vi nog tillsammans kunna
            hålla Sveriges fana högt i dessa sammanhang.
          </note>
          <note>
            Till Ian Wachtmeister skulle jag vilja säga att jorden faktiskt
            är rund, inte platt som en estrad.
          </note>
          <note>
            Vad man betraktar som varande långt borta, som fjärran länder,
            beror faktiskt på var man råkar ha blivit född. De flesta människor
            är inte födda här i
          </note>
          <note>
            Sverige utan ganska långt borta. De tycker att Ian
          </note>
          <note>
            Wachtmeister befinner sig i fjärran land långt borta, och det
            är de nog väldigt glada för.
          </note>
          <note>
            Det hade varit viktigt och det är viktigt att utrikesministern
            kraftfullt tar upp även solidaritetspolitiken och inte bara fördelar
            det till
          </note>
          <note>
            Alf Svensson, som jag har höga förhoppningar om.
          </note>
          <note>
            Det är viktigt därför att nydemokrati ju på något sätt ingår
            i regeringsunderlaget.
          </note>
          <note>
            Vår solidaritet behövs i dag mer än någonsin. Mer än en miljard
            människor lever nu i absolut fattigdom. Varje dag dör tiotusentals
            barn i onödan. Varje dag går minst 800 miljoner av våra medmänniskor
            hungriga. Varje dag skapas tusentals flyktingar, som flyr undan
            terror, tortyr, fängelse eller förintelse. De bildar nu tillsammans
            ett slags globalt trasproletariat, som riskerar att hamna i ett
            svart hål av likgiltighet och utarmning, bortom kärlek och framtidshopp.
          </note>
          <note>
            Vi kan inte förbli som stenstoder inför denna sociala vulkan
            och ofattbara nöd. Det är inte
          </note>
          <note>
            ''charity'', Ian Wachtmeister, dvs. välgörenhet, utan snarare
            i Bengt Lidners anda, som för 200 år sedan sade: ''På Novaja Semljas
            fjäll, i Ceylons brända dalar, varhelst en usling finns, är han
            min bror, min vän.''
          </note>
          <note>
            Vi kan och vi måste handla, av solidaritet med våra medmänniskor
            men också av egennytta, ty vi kan aldrig bygga någonting av värde
            och varaktighet i
          </note>
          <note>
            Sverige eller i Europa om inte också folken i
          </note>
          <note>
            Latinamerika, Asien och Afrika får del av ekonomisk och social
            utveckling. Fred, medmänsklighet och demokrati börjar här hemma,
            i våra sinnen, i vår omgivning och i denna församling.
          </note>
          <note>
            I sitt sista tal sade Dag Hammarskjöld, som likt
          </note>
          <note>
            Olof Palme, Alva Myrdal, Folke Bernadotte och
          </note>
          <note>
            Raoul Wallenberg vigde sitt liv åt visionen om en bättre värld:
            ''Låt oss samarbeta i övertygelsen om att vårt arbete har en mening
            utöver det trångt individuella och att det också betytt något
            för mänskligheten.'' Den maningen gäller också i dag,
          </note>
          <note>
            30 år senare.
          </note>
          <note>
            Anf. 14 IAN WACHTMEISTER (nyd)
          </note>
          <note>
            replik:
          </note>
          <note>
            Fru talman! Jorden är rund, konstaterar Pierre
          </note>
          <note>
            Schori. Jag tackar för den intressanta upplysningen och förstår
            att han har upptäckt det på många av sina fåniga resor.
          </note>
          <note>
            Hadar Cars tackar jag för en annan lektion --
          </note>
          <note>
            folkpartiet brukar bestå oss med sådana. Den här gången handlade
            det om skillnaden på norr och söder. Det där hade vi läst på innan
            vi kom in i riksdagen, så det vet jag också ungefär vad det är.
          </note>
          <note>
            Jag skulle vidare bli mycket glad om fjärran uländer blev framgångsrika
            och gärna rika. Jag kan bara konstatera att de definitivt inte
            har blivit det på den u-hjälp som vi har varit med om att ge dem.
          </note>
          <note>
            Så till nästa sida. Pär Granstedt vidhåller att vi är cyniska.
            Jag vidhåller att han har lika fel som förut men att han är tydlig
            -- vilket är unikt. Han vill inte tala om att ge hjälp till rätt
            saker och på rätt sätt, utan han vill tala om något annat. Jag
            tycker att det är viktigt att tala om hur vi skall göra mest nytta
            i världen -- det är det vår u-hjälp skall handla om, inte om något
            annat.
          </note>
          <note>
            Till Gudrun Schyman vill jag säga, att utan äganderätt finns
            det heller ingen demokrati.
          </note>
          <note>
            Personligen föredrar jag vidare den demokrati som finns i EG
            framför den som inte finns i Kina och
          </note>
          <note>
            Cuba.
          </note>
          <note>
            Sedan vill jag ta upp en annan sak. Internationella terroristorganisationer
            opererar från svenska baser. Förhållandet tycks vara välkänt hos
            såväl svenska som utländska myndigheter. Det är, som ledamöterna
            känner till, skrattretande enkelt för dem som vill att ta sig
            in i Sverige. Min fråga är hur den svenska regeringen tänker företräda
            Sveriges intressen, som förhoppningsvis inte sammanfaller med
            dessa terroristorganisationers. Jag hoppas att den tid är förbi
            då terrorister fick öppna egna kontor och ha egna trupper i Sverige,
            den tid då vi fick vara tacksamma för att beväpnade terrorister
            inte kom glidande genom Stockholm i sjuglasvagnar.
          </note>
          <note type="speaker">
            Anf. 15 GUDRUN SCHYMAN (v) replik:
          </note>
          <note>
            Fru talman! Jag vill bara kort säga till Hadar Cars och Ian Wachtmeister,
            att socialism kan förenas med demokrati. Det heter då demokratisk
            socialism och bygger på fria val och en fri arbetarrörelse.
          </note>
          <note>
            Flera här har talat om vad EG skall vara. Både Pär
          </note>
          <note>
            Granstedt, Hadar Cars och utrikesministern sade att EG skall
            vara öppet, samarbetande, solidariskt, osv. Det är fromma förhoppningar.
            Titta på vad EG
          </note>
          <note>
            är! Vilken handelsorganisation i den internationella handelspolitiken
            är det som sätter stopp för tredje världens länders möjligheter
            att få ordentligt betalt för sina råvaror? Jo, det är EG, som
            har saboterat
          </note>
          <note>
            GATT-förhandlingarna. Vem är det som i dag sätter stopp för att
            de östeuropeiska länderna skall få fri tillgång till en västeuropeisk
            marknad och ekonomi för att sälja sina varor? Jo, det är EG.
          </note>
          <note>
            Den organisation som EG är i dag, med de intentioner som man
            har, permanentar den globala ojämlikheten. Man kör vidare på traditionella
            spår, som bygger på en ohejdad materialistisk tillväxtekonomi,
            en kapitalistisk marknadsekonomi, som leder till utslagning, till
            förtryck, till rovdrift på människor och miljö. Detta är sanningen
            om det EG som existerar i dag.
          </note>
          <note>
            Om ni tror att det är ett resultat av att man inte vet bättre
            i EG och att vi, ädla svenskar, som vet bättre, skall ändra på
            detta när vi blir medlemmar i EG, måste jag säga att ni är ytterst
            naiva. Jag tror inte att det är så att detta är ett resultat av
            att man inte vet bättre, på samma sätt som det inte är ett resultat
            av att man inte vet bättre att barnomsorg och föräldraförsäkring
            inte är utbyggda och att kvinnors representation i förvärvslivet
            är så dålig i
          </note>
          <note>
            Europa. Detta är naturligtvis ett resultat av politiskt fattade
            beslut, av politiska majoriteter i de medlemsländer som i dag
            tillhör EG. Detta är en politisk union och ingenting annat.
          </note>
          <note>
            Margaretha af Ugglas har uppfattat mig rätt när jag säger att
            internationaliseringen av ekonomin, som
          </note>
          <note>
            EG är ett av många uttryck för, kräver en internationalisering
            av politiken, men till skillnad från Margaretha af Ugglas tycker
            jag inte att vi skall använda oss av samma organisationer. Vi
            som i
          </note>
          <note>
            Sverige vill skapa motvikter till den politiska ekonomin, till
            kapitalets vilja att hävda sig i politiken går inte in i Arbetsgivareföreningen
            för att där bedriva ett motarbete, utan vi bygger upp våra egna
            organisationer, i form av politiska partier, fria fackföreningar
            och liknande.
          </note>
          <note>
            Detta kan vi inte göra inom EG. Därför skall vi välja andra sätt
            att förhålla oss till den internationaliserade ekonomin. Vi skall
            bygga vårt eget internationella samarbete och våra egna organisationer,
            som bygger på en folklig grund och på varje lands självbestämmanderätt.
            Nationellt oberoende är centralt i den internationella politiken.
            Det kan vi lära av utvecklingen i
          </note>
          <note>
            Östeuropa, och jag förstår inte varför ni inte kan applicera
            den också på Sverige och Västeuropa.
          </note>
          <note type="speaker">
            Anf. 16 HADAR CARS (fp) replik:
          </note>
          <note>
            Fru talman! Kära Gudrun Schyman! Skulle tulpaner och rosor kunna
            förenas, hade vi också sett en tulipanaros. Det har vi inte.
          </note>
          <note>
            Herr Wachtmeister hävdar att nydemokrati inte behöver några lektioner,
            att man har läst på om bl.a. förhållandena mellan nord och syd.
            Det är möjligt, men nydemokrati har uppenbarligen inte tagit till
            sig innehållet i det som man har läst, och det känner jag anledning
            att påpeka från denna talarstol.
          </note>
          <note>
            Pierre Schori hävdar att enprocentsmålet var någonting som socialdemokraterna
            ställde upp, och det är riktigt. Men det genomfördes under den
            tid när det fanns en liberal biståndsminister, och det urholkades
            så att hjälpen kom att underskrida 1 %
          </note>
          <note>
            på initiativ av en socialdemokratisk regering. Det återställs
            nu, när liberaler på nytt utgör en del av regeringen. Det är vackert
            med citat, men det är inte så dumt om man också håller sig till
            sanningen.
          </note>
          <note>
            Pär Granstedt sade i sitt första inlägg att det var värdefullt
            att barriärerna mellan Öst- och
          </note>
          <note>
            Västeuropa togs bort. Jag vill gärna tolka det som ett stöd för
            det jag uttalade om nödvändigheten av att undanröja svenska hinder
            för import av bl.a.
          </note>
          <note>
            livsmedel och tjänster från Baltikum, Polen och andra länder
            i Östeuropa.
          </note>
          <note>
            Det är bra att Sverige stödjer den europeiska gemenskapens ansträngningar
            att åstadkomma fred i Jugoslavien. Inom EG diskuterar man också
            en utveckling av de ansträngningar som görs. Det talas där bl.a.
            om en väsentlig utvidgning av de personella insatserna. Man överväger
            om gemenskapen skall införa sanktioner mot den eller de parter
            -- i realiteten handlar det om Serbien --
          </note>
          <note>
            som vill uppnå politiska mål med militära medel.
          </note>
          <note>
            Man diskuterar inom EG förutsättningarna för ett erkännande av
            Slovenien och Kroatien som självständiga stater.
          </note>
          <note>
            Jag tycker som sagt att det är bra om Sverige följer den europeiska
            gemenskapen och tar intryck av den debatt som där förs. Det är
            också min förhoppning -- det vill jag gärna understryka -- att
          </note>
          <note>
            Sverige inte bara följer debatten utan också i samtal utvecklar
            sin syn i de här olika avseendena, så att vi på det sättet, även
            innan vi blir medlemmar, söker påverka den politik som europeiska
            gemenskapen för. Jag inser att det är svårt att hinna utveckla
            det från kammarens talarstol, framför allt på den korta tid som
            vi har till vårt förfogande, men jag är övertygad om att så också
            sker i verkligheten.
          </note>
          <note type="speaker">
            Anf. 17 PÄR GRANSTEDT (c) replik:
          </note>
          <note>
            Fru talman! Jag tycker att det var värdefullt att höra vilka
            ansträngningar den nya regeringen gör att bygga upp ett brett
            samarbetsprogram med
          </note>
          <note>
            Baltikum. Jag instämmer i det Margaretha af
          </note>
          <note>
            Ugglas sade, nämligen att det här naturligtvis är någonting som
            måste beröra hela det svenska samhället: staten och alla dess
            organ som kan beröras, landsting, kommuner, det enskilda näringslivet,
            föreningslivet. Samarbetet här måste verkligen ske på full bredd,
            precis som det nordiska samarbetet av tradition gör.
          </note>
          <note>
            Sedan kan jag inte låta bli att något lägga mig i dispyten om
            EG. När Gudrun Schyman skildrar
          </note>
          <note>
            EGs totala ruttenhet gör man naturligtvis reflektionen att den
            här debatten inte mår bra av alltför våldsamma överdrifter åt
            vare sig det ena eller det andra hållet.
          </note>
          <note>
            Framför allt är det viktigt att slå fast att EG är vad dess medlemsstater
            gör det till. EG är uppbyggt av medlemsstater och av företrädare
            för de europeiska -- ännu så länge västeuropeiska --
          </note>
          <note>
            folken. När Gudrun Schyman säger att EG är någonting som bara
            tjänar profit, som stöter ut uländer, som bär sig allmänt illa
            åt på världsscenen, är det följaktligen detsamma som att säga
            att de övriga västeuropeiska folken är så ruttna att vi inte kan
            samarbeta med dem -- det är trots allt medlemsfolken som avgör
            EGs politik.
          </note>
          <note>
            Vi har faktiskt inte den inställningen. Vi granskar för- och
            nackdelar med ett EG-medlemskap på ett kritiskt sätt, men att
            man generellt anser att man inte kan ha ett intimt och nära samarbete
            med övriga västeuropeiska länder tycker jag är svårt att acceptera.
          </note>
          <note>
            Sedan, fru talman, måste jag säga att det är klart att det värmer
            ens hjärta när man lyssnar på Pierre
          </note>
          <note>
            Schori och hans tal om internationell solidaritet.
          </note>
          <note>
            Jag instämmer i de värderingar han ger uttryck för.
          </note>
          <note>
            Men vad som bekymrar mig är att den socialdemokratiska verkligheten
            har varit så annorlunda. Det som har hänt sedan 1982 är att socialdemokraterna
            två gånger lagt fram förslag som inneburit att vi skulle gå ifrån
            enprocentsmålet och fått dessa förslag stoppade i riksdagen. Sedan
            har man med moderaternas hjälp lyckats driva igenom att östbistånd
            och flyktinghjälp skall finansieras genom att man tar de pengar
            som vi lovat till tredje världens fattiga länder. Det är verkligheten.
          </note>
          <note>
            I dag finns det därför här i kammaren två partier som står för
            att biståndet till Central- och
          </note>
          <note>
            Östeuropa skall finansieras genom att vi tar pengar som vi avsett
            för tredje världens länder. De två partierna är socialdemokraterna
            och nydemokrati.
          </note>
          <note>
            Jag begär ett klart besked från socialdemokraterna:
          </note>
          <note>
            Är ni beredda att överge er tidigare ståndpunkt och ansluta er
            till den nya regeringens linje att biståndet till Central- och
            Östeuropa skall finansieras utanför enprocentsmålet?
          </note>
          <note>
            Talmannen anmälde att Pierre Schori och Gudrun
          </note>
          <note>
            Schyman anhållit att till protokollet få antecknat att de inte
            ägde rätt till ytterligare repliker.
          </note>
          <note>
            Anf. 18 Utrikesminister MARGARETHA AF
          </note>
          <note type="speaker">
            UGGLAS (m) replik:
          </note>
          <note>
            Fru talman! Pierre Schori uttrycker sin solidaritet i poetiska
            termer. Svensk utrikespolitik måste bäras av visioner, av fasta
            värderingar. Men den måste också vara förankrad i verkligheten,
            den svenska lika väl som den internationella. Alltför litet har,
            tycker jag, sagts i svensk debatt om hur den försämrade svenska
            ekonomin i själva verket urgröper det reella innehållet i t.ex.
            vad vi gör för tredje världen i form av biståndspolitik.
          </note>
          <note>
            Jag tycker också att det är värt att uppmärksamma att det finns
            många u-länder som har lyckats. De har samtliga tillämpat marknadsekonomi.
            Alla är inte demokratier, men de flesta av dessa länder är också
            på väg mot demokrati. Vad de fattiga människorna i de allra fattigaste
            länderna i många fall behöver är faktiskt ett bättre styrelseskick:
          </note>
          <note>
            demokrati, fria val, att slippa fruktan för förföljelse, att
            slippa fruktan att hamna i fängelse.
          </note>
          <note>
            Då kan också en ekonomisk utveckling starta.
          </note>
          <note>
            Jag menar att det finns -- det skall vi vara mycket uppmärksamma
            på -- en glädjande utveckling mot demokrati också i t.ex. Afrika.
            Jag menar att vi skall ta till vara de bättre möjligheter för
            svensk biståndspolitik som öppnar sig genom att demokratin får
            fotfäste också i tredje världen.
          </note>
          <note>
            Det är naturligtvis regeringsdeklarationen som är svaret på de
            många frågor som har ställts. Det är regeringsdeklarationens ord
            som gäller och som gäller för den politik som vi är beredda att
            arbeta för i framtiden.
          </note>
          <note type="speaker">
            Anf. 19 MAJ BRITT THEORIN (s):
          </note>
          <note>
            Fru talman! Låt mig börja med att gratulera
          </note>
          <note>
            Margaretha af Ugglas till utrikesministerposten.
          </note>
          <note>
            Det är alltid en glädje att se duktiga kvinnor på kvalificerade
            poster.
          </note>
          <note>
            Av naturliga skäl har jag några frågor att ställa till vår nya
            utrikesminister.
          </note>
          <note>
            Jag vill gärna ge utrikesministern en eloge för hennes uttalande
            i FN att de ofantliga och betungande kostnaderna, förbundna med
            rustningarna, skall kunna frigöras för mänsklig utveckling och
            för ömsesidigt förtroende och även för hennes klara markering
            för en begränsning av handel med konventionella vapen. Det är
            positivt.
          </note>
          <note>
            Vi lever i en historisk tid, en tid när det kalla kriget är över
            och det ser ut som om kapprustningen har ersatts av en tävlan
            i nedrustning mellan de två supermakterna. Konventionella vapen
            nedrustas markant i Europa. Också kärnvapen -- framför allt gamla
            sådana -- börjar försvinna från den internationella arenan. Men
            huvuddelen av kärnvapen finns kvar. Och något stopp för kärnvapenproven
            och därmed för utvecklingen av nya kärnvapen ställer USA inte
            upp på, inte heller
          </note>
          <note>
            Frankrike.
          </note>
          <note>
            Nedrustningen är inte något som kommer av sig självt utan genom
            starka folkliga krav och genom aktivt och konstruktivt arbete
            från såväl regeringar som individer. Inte heller fortsätter nedrustningen
            av sig själv, och den kan definitivt inte överlåtas på de stora
            militärmakterna att själva avgöra.
          </note>
          <note>
            Vad som för det första nu krävs är ett fullständigt stopp för
            alla kärnvapenprov. Ett provstopp är själva nyckeln till verklig
            kärnvapennedrustning.
          </note>
          <note>
            Kärnvapenprovens verkliga syfte är att utveckla mer och effektivare
            kärnvapen. På förhandlingsbordet i Genève ligger ett svenskt,
            konkret förslag till avtal som jag lade fram i juli månad. Kommer
            regeringen att fullfölja detta svenska initiativ? Om inte, varför?
          </note>
          <note>
            För det andra behövs en kraftig begränsning av den internationella
            vapenhandeln. Det har Gulfkriget verkligen lärt oss. Vad som behövs
            är internationella normer under FN för att begränsa och kontrollera
            vapenhandeln, normer som måste involvera både köparland och säljarland
            och omfatta inte bara vapen utan också militär service och kunskap.
          </note>
          <note>
            Förslag om detta har jag i början av sommaren lagt fram från
            svensk sida. Kommer regeringen att fullfölja detta svenska initiativ?
            Om inte, varför?
          </note>
          <note>
            För det tredje är det viktigt att möta hoten mot vår miljö. Resurser
            som nu används för militära ändamål inom t.ex. forskning och utveckling,
            organisation och teknologi kan användas för att skydda och återställa
            miljön. Under mitt ordförandeskap har en FN-studie arbetat fram
            konkreta förslag inför FNs miljökonferens 1992.
          </note>
          <note>
            Kommer regeringen att fullfölja detta initiativ? Om inte, varför?
          </note>
          <note>
            Sverige har alltsedan Alva Myrdals dagar varit ledande i det
            internationella freds- och nedrustningsarbetet, alltid med stöd
            av en stor majoritet av FNs medlemsländer men inte direkt applåderade
            av supermakterna -- snarare tvärtom.
          </note>
          <note>
            Sveriges kritik mot båda supermakterna har irriterat. Alva Myrdals
            bok ''Spelet om nedrustningen'' skildrar hur kapprustningens sanslösa
            oförnuft kunde fortsätta bakom de internationella nedrustningsförhandlarnas
            lugnande dimridåer. Den lärde oss att inte lita på dem utan varje
            gång kritiskt granska och ifrågasätta de starka militärmakternas
            agerande.
          </note>
          <note>
            Det vore för mycket begärt att regeringen efter bara några veckor
            skall kunna ha en politik klar på alla områden inom utrikespolitiken.
            Men nog är det underligt att fred och nedrustning inte med ett
            ord berörs i regeringsdeklarationen. Har regeringen ingen freds-
            och nedrustningspolitik? Eller fick den inte plats i regeringsdeklarationen?
          </note>
          <note>
            Inte heller i FN-talet finns något om hur regeringen skall fullfölja
            den svenska aktiva nedrustningspolitiken i denna historiska tid.
            Vad vill den nya borgerliga regeringen själv göra för internationell
            nedrustning? Om detta finns inte ett ord, och det gör mig allvarligt
            orolig. Hur skall detta tolkas? Har regeringen ingen uppfattning,
            eller än värre vill regeringen lägga ner svensk nedrustningspolitik
            och foga in sig i de starka nationernas ledband?
          </note>
          <note>
            Skall Sverige efter trettio års aktivt freds- och nedrustningsarbete
            bli passivt? Skall Sverige tystna? Är detta i så fall hela regeringens
            politik eller är det moderaternas?
          </note>
          <note>
            Redan på 60-talet förankrade Alva Myrdal svensk nedrustningspolitik
            i Sveriges riksdag, då hon inrättade nedrustningsdelegationen
            som ett rådgivande organ till regeringen. I
          </note>
          <note>
            nedrustningsdelegationen ingår sedan dess representanter för
            oppositionen, som kontinuerligt informeras om regeringens nedrustningspolitik
            och har möjlighet att påverka den. Tanken bakom var självklar:
            Freds- och nedrustningspolitiken bör vara förankrad i riksdagen
            och ha ett så brett stöd som möjligt.
          </note>
          <note>
            I proposition 1975/76:96 reglerades nedrustningsdelegationen
            formellt också administrativt, liksom Genèvedelegationen och ordförandens
            roll. Det är således Sveriges riksdag som inrättat nedrustningsdelegationen.
            Kommer regeringen nu att föreslå riksdagen att avskaffa den parlamentariska
            nedrustningsdelegationen?
          </note>
          <note>
            Under mina år som ordförande för den svenska nedrustningsdelegationen
            har enighet rått om svensk nedrustningspolitik mellan socialdemokrater,
            centern och folkpartiet.
          </note>
          <note>
            Undantaget har varit moderaterna, som irriterats över den svenska
            aktiviteten.
          </note>
          <note>
            Min fråga till slut till Margaretha af Ugglas är: Är de nya signalerna
            hela regeringens politik på fredsoch nedrustningsområdet eller
            är de moderaternas egna?
          </note>
          <note>
            Min fråga till centern, folkpartiet och kanske även kds är: Vilken
            freds- och nedrustningspolitik står ni nu för? Kommer ni att lägga
            ner den parlamentariska nedrustningsdelegationen?
          </note>
          <note type="speaker">
            Anf. 20 BERTIL MÅBRINK (v):
          </note>
          <note>
            Fru talman! Jag vill först gratulera Margaretha af
          </note>
          <note>
            Ugglas och Alf Svensson till deras resp. utnämning.
          </note>
          <note>
            Biståndsmålet på en procent ligger fast har regeringen deklarerat.
            Vänsterpartiet noterar detta med tillfredsställelse. Det kanske
            nu kan vara möjligt att få en konstruktiv debatt om påbörjandet
            av målet två procent av BNI i bistånd.
          </note>
          <note>
            Biståndet har sin betydelse men är inte tillräckligt för att
            ändra på de enorma skillnaderna som finns mellan jordens länder.
          </note>
          <note>
            När vissa i-länder, t.ex. Sverige, brottas med problem som orsakas
            av gigantisk resursförbrukning och energislöseri, har hundratals
            miljoner människor framför allt i tredje världen svårt att hitta
            mat för dagen. Denna orättvisa fördelning av jordens gemensamma
            resurser leder till ett omänskligt lidande och till förödande
            miljöskador. Inte minst barnen utsetts för en fruktansvärd brutalitet.
          </note>
          <note>
            Orsakerna till detta är många, men den rika världens utplundring
            av råvaror och arbetskraft i tredje världen är en starkt bidragande
            orsak.
          </note>
          <note>
            Denna utplundring är tyvärr heller ingenting som upphört. Den
            tar sig bl.a. i dag uttryck i den s.k.
          </note>
          <note>
            skuldkrisen. I dag innebär det i praktiken att jordens fattigaste
            länder betalar tillbaka mer i låneräntor till jordens rika länder
            än vad de får i bistånd och nya lån.
          </note>
          <note>
            Skulden har gigantiska proportioner. Tio av
          </note>
          <note>
            Afrikas fattigaste länder har skulder på tio gånger exportinkomsterna.
            De skulle få lägga ned alla sina inkomster på avbetalningar fram
            till år 2000 för att bli skuldfria.
          </note>
          <note>
            Ett sådant tillstånd är naturligtvis ohållbart i längden. Om
            ett fattigt land vill försöka få i gång sin ekonomi, sin demokratiska
            utveckling, sitt utbildningsväsende och sin sjukvård lägger skuldbördan
            effektivt en död hand över alla sådana reformer.
          </note>
          <note>
            En ledande afrikansk ekonom uttrycker Afrikas val så här: Valet
            står mellan att göra avbetalningar eller att ge våra barn mat.
            Möjligheterna att välja begränsas av att barnen lever.
          </note>
          <note>
            Utrikesminister af Ugglas hade följande formulering i sitt FN-tal:
            ''Skuldkrisen är ännu inte övervunnen''. Detta är minst sagt ett
            menlöst konstaterande. Skuldkrisen och dess effekter förvärras
            för många länder.
          </note>
          <note>
            Enligt UNCTAD har jordens 42 fattigaste länder med en befolkning
            på 440 miljoner inte bara en låg utan också en minskande ekonomisk
            tillväxt.
          </note>
          <note>
            Det finns enligt min mening en framgångsrik lösning när det gäller
            skuldkrisen, och det är att den så långt möjligt skrivs av eller
            att det införs ett skuldmoratorium.
          </note>
          <note>
            Fru talman! Det finns två andra stora frågor vars lösningar snabbt
            och effektivt kan bidra till att tredje världens länder kan få
            i gång fungerande ekonomier.
          </note>
          <note>
            Den första rör handelspolitiken. I-länderna skyddar sitt jordbruk
            och sin tekoindustri med bl.a.
          </note>
          <note>
            importrestriktioner och tullmurar. Beräkningar visar att om en
            del av handelshindren avskaffas för jordbruks- och tekoprodukter,
            skulle detta ge tredje världen möjlighet till exportinkomster
            som vida överstiger vad dagens bistånd ger.
          </note>
          <note>
            Regeringen talar mycket om frihet för varor och människor. Vi
            hoppas att det inkluderar alla människor och särskilt dem i tredje
            världen som skulle vinna mest på ökad frihet. I arbetet för ökad
            internationalisering och ökad handel måste de fattigaste ländernas
            behov komma först -- inte ett relativt välmående Västeuropas behov.
          </note>
          <note>
            Den andra grundläggande frågan är om vi kan begränsa utgifterna
            för militära ändamål och använda dessa pengar för utvecklingsändamål
            i tredje världen men också i f.d. Östeuropa.
          </note>
          <note>
            De flesta av riksdagens partier har under stor samstämmighet
            beslutat om minskningar av stödet till olönsam jordbruksverksamhet.
            När, herr biståndsminister, får vi se samma samstämmighet beträffande
            nedskärningar av de svenska militära satsningarna? Det är en verksamhet
            som inte bara är icke produktiv utan rent destruktiv.
          </note>
          <note>
            Destruktiviteten kommer hittills till uttryck utanför
          </note>
          <note>
            Sveriges gränser på grund av vapenexporten.
          </note>
          <note>
            Vänsterpartiet har länge -- som ett led i avrustningen -- krävt
            stopp för svensk vapenexport.
          </note>
          <note>
            Kravet blir alltmer aktuellt, inte minst på grund av den internationella
            fredsutvecklingen. Svensk vapenexport är ur global synpunkt förkastlig
            ur både freds- och utvecklingsperspektiv. Det är dessutom ett
            brott mot barnen i tredje världen och delar av Europa.
          </note>
          <note>
            Biståndsministern, när avser ni att vidta åtgärder för att stoppa
            eller kraftigt minska den svenska vapenexporten?
          </note>
          <note type="speaker">
            Anf. 21 BERTIL PERSSON (m):
          </note>
          <note>
            Fru talman! Jag vill också delta bland gratulanterna. Jag vill
            gratulera Sverige till dess nya utrikesminister.
          </note>
          <note>
            Fru talman! Ett ensamt par på en öde strand spanar mot en fjärran
            kust. Det är den bild som illustrerar den socialdemokratiska broschyren
            Medborgarnas
          </note>
          <note>
            Europa. Tydligare kan man inte illustrera det faktum att svenskarna
            fungerar som ett ö-folk, trots att Sverige faktiskt hänger samman
            med kontinenten via Sovjet. Man måste åka båt för att komma hit.
            Det sätter sin prägel på svenskarna.
          </note>
          <note>
            Vår självpåtagna isolering gör att vi inte ser tydligt vad som
            händer i Europa, det Europa som vi nu skall bli medlemmar i.
          </note>
          <note>
            Den nya rörligheten gör att nationalstaternas tid är förbi. Nästa
            sekel är regionernas -- tvärs över nationsgränserna. Oxford--Cambridge--London--
          </note>
          <note>
            Paris, Barcelona--Rivieran--Milano, Benelux,
          </note>
          <note>
            Bayern--Schweiz är sådana starka tillväxtcentra tvärs över de
            gamla nationsgränserna.
          </note>
          <note>
            Det är tre faktorer som ger starka regioner. Den första faktorn
            är starka universitet för kreativitet, forskning och utbildning.
            Den andra är en stark infrastruktur, allra främst på flygets område.
            Den tredje är goda livsmiljöer i form av ett bra kulturliv, bra
            fritidsutbud, bra boende och bra skolor.
          </note>
          <note>
            Det är på dessa områden som vi måste lyckas, just så som regeringen
            föreslår i sin regeringsförklaring.
          </note>
          <note>
            Europa satsar på de stora universiteten och ger dem rejäla resurser.
            Man satsar inte på små spridda statussymboler.
          </note>
          <note>
            Europa satsar på all infrastruktur, inte bara på snabbtåg --
            där för övrigt våra är världens långsammaste -- utan också på
            flygleder, motorvägar och båttrafik. Starka trafikleder i huvudriktningarna
            väst--öst och nord--syd knyter samman de nya regionerna. Se exempelvis
            på den nya motorväg längs södra Östersjön som nu håller på att
            skapas. Det är i människors möten som kreativitet och tillväxt
            uppstår.
          </note>
          <note>
            Europa satsar på kvalitet och mångfald i kultur, fritidsutbud,
            skolor och boende. Vi behöver gå samma väg.
          </note>
          <note>
            Vår nästan medeltida länsindelning skapar också svårigheter i
            samarbetet. När vi i Skåne skulle bygga upp samverkan med Toscana
            och Schleswig-
          </note>
          <note>
            Holstein, vem var då förhandlingsparten? Var det två landshövdingar,
            tre landsting, fem kommunalförbund, två länsavdelningar eller
            24
          </note>
          <note>
            kommuner?
          </note>
          <note>
            Vem skall i Sverige skapa den samverkan med
          </note>
          <note>
            Europas regioner och delstater som vi så väl behöver? I vårt
            land behöver vi färre och större regioner med ökad självständighet,
            gärna kring de kreativitetscentra som universiteten utgör. Det
            är alltså fråga om 6--8 regioner. Det är också så det fungerar
            i praktiken, trots våra politiska beslut.
          </note>
          <note>
            Sverige är dock på väg att bli centrifugalt.
          </note>
          <note>
            Stockholm söker sig till Helsingfors, Göteborg söker sig till
            Oslo och London, Malmö--Lund söker sig till Köpenhamn och Hamburg.
            Det ger Sverige möjligheter i regionernas Europa.
          </note>
          <note>
            Starka regioner skapas inte av politiker, men politiker kan ge
            förutsättningar för starka regioner.
          </note>
          <note>
            Nordeuropas centrum kommer att bli
          </note>
          <note>
            Nordtyskland ensamt om vi sitter med armarna i kors, och det,
            herr talman, vore inte bra. Det finns anledning att med kraft
            driva den utveckling som regeringsförklaringen ger underlag för.
          </note>
          <note type="speaker">
            Anf. 22 Statsrådet ALF SVENSSON (kds):
          </note>
          <note>
            Herr talman! Efter den europeiska revolutionen
          </note>
          <note>
            1989 och 1990 tror jag att vi alla registrerar, runt om i Europa
            men också i vårt land, en het vilja eller i varje fall en ganska
            stark benägenhet att fly så långt från den extrema kommunismen
            som möjligt. Nu är inte sällan inriktningen att anamma en extrem
            kapitalism.
          </note>
          <note>
            Pendeln slår ut åt höger med kraft. Det verkar nästan som om
            många sitter fast i något slags mekanisk inställning till det
            historiska skeendet.
          </note>
          <note>
            Tillvaron uppfattas i det närmaste som något laggivet cykliskt.
          </note>
          <note>
            När polackerna äntligen nådde sin frihet, bad de inte om att
            få föreläsningar om kommunismens vedervärdigheter. -- Vi vet att
            kommunismen är ond, sade polackerna. Ni behöver inte tala om det
            för oss. Berätta i stället för oss hur vi bygger ett bättre samhälle,
            det samhälle som vi alla drömmer om efter den marxistiska mardrömmen.
          </note>
          <note>
            Det nya sammanhållna Europas framtid skall självfallet förankras
            så långt från planekonomin som möjligt. Ingen vill väl ersätta
            planekonomi med planekonomi. Det är demokratibegreppet och marknadsekonomins
            principer som skall vara alla länders ledstjärna. Demokratin har
            ett värde i sig, och demokrati och planekonomi har aldrig kunnat
            och kommer aldrig att kunna gå i armkrok. Men det bör faktiskt
            också påpekas, att marknadsekonomi inte med något slags tvärsäkerhet
            garanterar demokrati, och att det vid sidan om marknadsekonomins
            väg finns djupa diken i vilka det moraliska människovärdet kan
            störtas ner och gå under.
          </note>
          <note>
            Tjeckoslovakiens president Vaclav Havel har talat mycket om ''ett
            liv i lögn'' och om ''ett liv i sanning''.
          </note>
          <note>
            Då är det inte ett historiskt bundet skeende, pendelns cykliska
            rörelser, som Vaclav Havel filosoferar över. Han talar i stället
            om ''något slags omfattande existentiell revolution''. Han hyser
            åsikten, ''att lösningen inte kan sökas i något slags tekniskt
            konstgrepp, dvs. ett yttre projekt som innebär en enbart filosofisk,
            enbart social, enbart teknologisk eller t.o.m. enbart politisk
            förändring eller revolution. Den existentiella revolutionen kan
            och måste omfatta alla dessa områden. Men dess egentliga område
            kan endast vara den mänskliga existensen i dess djupaste mening.
            Endast härifrån kan den övergå i en allmän moralisk och i slutändan
            självklart även politisk rekonstruktion av samhället.''
          </note>
          <note>
            Herr talman! Tidskriften Moderna tider hade en intressant artikel
            i sitt sommarnummer. Den var skriven av filosofen Leszek Kolakowski.
            Rubriken var: Utan det förbjudna är människan inte mycket värd.
            -- När jag försöker peka på modernitetens farligaste kännetecken
            brukar jag summera min fruktan i en enda mening: Upphävandet av
            tabun. --Upphävandet av ett tabu, under hänvisning till att det
            är irrationellt, leder till en dominoeffekt som får också andra
            tabun att vittra bort. Så skriver Kolakowski.
          </note>
          <note>
            Herr talman! Jag tror att demokratin fordrar vissa tabun och
            jag tror att det är rimligt att vi ärligt och utan fixeringar
            vågar fundera över och dryfta vilka de är.
          </note>
          <note>
            Sverige tillhör Europa. Det deklarerar vi med all kraft. Och
            det finns all anledning att med spänning och mycket stort intresse
            se fram mot resten av 90-
          </note>
          <note>
            talet.
          </note>
          <note>
            Men jag kan omöjligt acceptera att människan i detta framtidsarbete
            är alltings mått. Jag kan heller inte föreställa mig att Europa
            är alltings mått. Jag skulle i denna utrikespolitiska debatt ha
            velat lyfta fram de, enligt min mening, demokratins kvaliteter,
            som gör det möjligt att tala om ''ett liv i sanning''.
          </note>
          <note>
            Salman Rushdie har i skriften Är ingenting heligt?
          </note>
          <note>
            påtalat, ''att vi är på väg mot en värld där det inte kommer
            att finnas några verkliga alternativ till den liberal-kapitalistiska
            samhällsmodellen -- -- -- Den liberala kapitalismen eller demokratin
            eller den fria världen kommer att som aldrig förr vara i behov
            av fantasier, ifrågasättanden och tvivel. Vår fiende är vår hjälpare,
            sa Edmund Burke, och om demokratin inte längre kan få sina egna
            idéer klargjorda av motvallskärringen kommunismen, så kanske den
            i stället måste ha litteraturen som motståndare.'' Så skriver
            Rushdie.
          </note>
          <note>
            Herr talman! Rushdie har förstås också gjort iakttagelsen att
            när ''vi bevittnar kommunismens död i Centraleuropa kan vi inte
            undgå att lägga märke till den religiösa anda som genomsyrar så
            många av inspiratörerna till dessa revolutioner, och vi måste
            erkänna'', skriver Rushdie, ''att det inte bara är en viss politisk
            ideologi som har gjort bankrutt, utan också själva idén att människan
            skulle definiera sig själv i termer som exkluderar hennes andliga
            behov''. Jag tycker att detta är en iakttagelse som är värd eftertanke
            också i en svensk utrikespolitisk debatt.
          </note>
          <note>
            Herr talman! Europa kommer inte att ha kommunismen som motvallskärring.
            Men Europa kommer inte att enbart trakta och trängta efter marknadsekonomi
            och demokratin som styrelseform. Europa kommer att hungra och
            törsta efter demokratins mentalitet, efter ''ett liv i sanning''.
            Det är just en ''existentiell revolution'',
          </note>
          <note>
            ''den mänskliga existensen i dess djupaste mening'', för att
            använda Vaclav Havels uttryck, som Europa måste sträva efter att
            nå fram till. Annars kommer pendeln förr eller senare att slå
            tillbaka, och då har vi inte tagit vara på utmaningen.
          </note>
          <note>
            Herr talman! Jag tror -- och det hoppas jag i någon mån framgår
            av mitt anförande -- att Sveriges och
          </note>
          <note>
            Europas rikedom kommer att mätas och vägas utifrån flera kriterier
            än den ekonomiska tillväxten.
          </note>
          <note>
            Det är min uppfattning att Europa blir ett rikt
          </note>
          <note>
            Europa och ett säkerhetspolitiskt tryggt Europa, bara om vår
            kontinent, våra folk, åter börjar vända blickarna mot den s.k.
            tredje världen, mot uländerna. Det är Europas allra största utmaning
            sedan Europa läkts samman och börjat andas med båda lungorna att
            aktivt, och den här gången givande, bry sig om de fattiga brödrakontinenterna.
          </note>
          <note>
            Det gångna året har präglats av massvält, stora flyktingströmmar
            och mänskliga tragedier i uvärlden. De allra flesta av de stora
            katastroferna hänger samman med krig, konflikter och bristande
            respekt för de mänskliga rättigheterna. I
          </note>
          <note>
            hjälparbetet har givarsamfundet ofta mött regeringar som inte
            tagit ansvar för den nödlidande befolkningen. Det är tragiskt
            att så många katastrofer förorsakas av människan själv. Våra ökade
            ansträngningar att med katastrofbistånd möta människors omedelbara
            behov måste därför kopplas till en aktiv och långsiktig politik
            för att främja utveckling, demokrati och mänskliga rättigheter.
          </note>
          <note>
            De internationella FN-normerna om mänskliga rättigheter måste
            få utgöra en grundval för våra åtaganden att bistå fattiga människor
            i fattiga länder. Utvecklingssamarbetet kan i sin helhet ses som
            ett bidrag till att dessa människor skall komma i åtnjutande av
            sina ekonomiska och sociala rättigheter.
          </note>
          <note>
            Herr talman! Stöd till ekonomiska strukturreformer, som går ut
            på en stabilisering och omstrukturering av ekonomin samt skuldreducering,
            är nödvändigt för att uppnå ekonomisk tillväxt i utvecklingsländerna
            och på sikt eliminera fattigdomen. Sverige har givit aktivt stöd
            till de länder som genomför ekonomiska reformer i syfte att övergå
            från ett planekonomiskt system till marknadsekonomi. Detta stöd
            har pågått de senaste tio åren och samordnas oftast med
          </note>
          <note>
            Internationella valutafonden och Världsbanken.
          </note>
          <note>
            Samtidigt är det naturligtvis utomordentligt viktigt att värna
            om de sociala sektorernna, t.ex.
          </note>
          <note>
            upprätthållandet av en godtagbar standard inom hälsovård och
            utbildning.
          </note>
          <note>
            Herr talman! Jag känner av en otålighet i biståndsdebatten. Många
            har synpunkter på svensk biståndspolitik. Det är bra. Misstag
            har begåtts och, jag måste få påstå, kommer att begås. Det har
            ju faktiskt inträffat att felsatsningar också gjorts i
          </note>
          <note>
            Sverige -- det finns löpsedlar och t.o.m.
          </note>
          <note>
            propositioner som vittnar om detta. Det är emellertid aldrig
            någon ursäkt och inget vi vill gömma oss bakom, att missgrepp
            gjorts. Vår målsättning är, herr talman, att göra vårt yttersta
            för att främja de synsätt och värderingar i biståndspolitiken
            som regeringsförklaringen innehåller.
          </note>
          <note type="speaker">
            Anf. 23 MATS HELLSTRÖM (s):
          </note>
          <note>
            Herr talman! EG förändras nu snabbt. Det går inte att i dag säga
            hur det EG ser ut som Sverige skall anpassa sig till vid ett medlemskap
            vid årtiondets mitt. Det blir i hög grad beroende på vilka politiska
            och sociala krafter i Europa som påverkar utvecklingen de närmaste
            åren. Den fråga vi däremot kan ställa är om vi i Sverige aktivt
            vill vara med och delta i utformningen av det nya Europa som nu
            växer fram i den snabba förändringen. Som socialdemokrat svarar
            jag ja på den frågan.
          </note>
          <note>
            Europa har präglats av motställda kraftfält.
          </note>
          <note>
            Centralisering balanseras av ett regionalt inflytande. Ambitionen
            att åstadkomma en harmoniserad inre marknad 1992-1993 innehåller
            också motverkande drivkrafter. Harmonisering betyder politisk
            samordning men inte självklart enkelhet. Ett exempel är det för
            hela Europa gemensamma tulldokument som skapades för några år
            sedan. Det blev visserligen ett dokument men med betydligt mer
            av byråkratiskt ifyllande och många flera rutor än förr. Den svenska
            industrin, som i princip är en stark EG-anhängare, lobbade hårt
            mot denna den första harmoniseringsinsatsen.
          </note>
          <note>
            Harmonisering kan betyda att stöpas i samma form.
          </note>
          <note>
            Men ett av harmoniseringens mål är att åstadkomma ett 360 miljoner
            människor omfattande fritt ekonomiskt område, där människor fritt
            skall få arbeta och studera i varandras länder, där varor, tjänster
            och kapital skall röra sig fritt. Det är givet att det raserande
            av hinder som ligger i detta projekt kan frigöra en mångfald och
            en ny kreativitet.
          </note>
          <note>
            Vilken av de två krafterna som blir starkast kan inte i förväg
            sägas. Men det är givet att ambitionen till en stor inre marknad
            också innebär en betydande strukturomvandling.
          </note>
          <note>
            För socialdemokratin i Europa är det av största politiska betydelse
            att på europeisk nivå utveckla den sociala dimension, de politiskt
            sociala krafter som kan medverka till att den ekonomiska strukturomvandlingen
            kommer att ske i former som inte ökar orättvisor och inte försämrar
            de arbetandes villkor. Vi vill arbeta för att bygga upp sociala
            motkrafter mot den maktkoncentration i företagen som i snabb takt
            utvecklas på ett internationellt plan. Trots de många intressanta
            citaten ur europeisk debatt som Alf Svensson nyss återgav här,
            saknade jag helt denna dimension i hans inlägg.
          </note>
          <note>
            Herr talman! Ett starkare Bryssel balanseras av ökande regionalt
            samarbete i Europa. Men en verklighet är att det pågår en mycket
            stark koncentration av investeringar, kapital och kunskap till
            några viktiga områden i Europas mitt.
          </note>
          <note>
            Här finns vad som kallats en kunskapskorridor från
          </note>
          <note>
            London, Frankfurt, Stuttgart och Lyon till Milano och en annan
            tillbaka från Milano, Montpellier, till
          </note>
          <note>
            Barcelona och Katalonien. I dessa områden sker såväl mycket omfattande
            industriinvesteringar som kunskapsinvesteringar med EGs stöd.
            Här finns ett omfattande samarbete mellan EGs institutioner och
            industrin. Nu förbereds i EG ett motsvarande samarbete mellan
            EGs institutioner och industrin för projekt från väst till öst
            in i Östeuropa.
          </note>
          <note>
            Här i norra Europa finns inget motsvarande.
          </note>
          <note>
            Verkligheten är att vi har varken gemensam utveckling av transporter
            eller kommunikationer, infrastruktur i samhällelig regi eller
            den form av samverkan mellan näringsliv och offentliga organ,
            som vi kan se söder om oss. Detta är ett viktigt skäl för alla
            länder i norra Europa, dvs. i realiteten områdena runt Östersjön,
            att snabbt söka finna former för ett eget samarbete.
          </note>
          <note>
            Men de önskemål och krav som reses nu kring
          </note>
          <note>
            Östersjön har ju också en annan och mycket glädjande bakgrund.
            Gamla murar och barriärer genom Östersjön är nu i full fart med
            att försvinna, raseras och tas bort. Det har lett till en hunger
            efter samarbete över gränser som förut har varit stängda.
          </note>
          <note>
            Den förutvarande svenska socialdemokratiska regeringen har engagerat
            sig starkt för att åstadkomma ett samarbete kring Östersjöns alla
            länder och regioner -- jag menar de nordiska länderna, Schleswig--Holstein,
            Mecklenburg--Vor-
          </note>
          <note>
            Pommern, Polen, Östersjödelarna av Ryssland,
          </note>
          <note>
            Estland, Lettland och Litauen.
          </note>
          <note>
            Det är ett samarbete som stagas upp av regeringarna men som omfattar
            många delar av det civila samhället, allt från universitet och
            högskolor, fackliga organisationer, folkrörelser, handelskamrar,
            kultursamarbete, kommuner, turism, ungdomsutbyte, etc. och där
            en kärna till det gemensamma engagemanget är att rädda
          </note>
          <note>
            Östersjön som ett levande hav. Vi måste också bygga ut kommunikationer
            som inte gör vår del av världen till en marginell region, nära
            Ishavet. Det gäller samprojekt för vägar och hamnar, järnvägar
            och kunskapsvägar. Det gäller naturligtvis också det avgörande
            viktiga samarbete som behövs för att inte de politiska murarna
            runt Östersjön skall ersättas med en fattigdomsmur, som skulle
            leda till sociala klyftor som förgiftade samhällsklimatet i norra
            Europa under lång tid.
          </note>
          <note>
            Den tidigare svenska regeringen har förberett initiativ för att
            bjuda in de politiska ledningarna från alla regioner kring Östersjön
            för att diskutera hur ett Östersjöråd skall kunna etableras så
            snart som möjligt. Intresset är i dessa dagar mycket stort i många
            områden runt Östersjön för att snabba initiativ skall tas. Jag
            får nära nog dagligen frågor om vilken roll jag tror att Sverige
            i fortsättnngen kommer att ha i detta sammanhang.
          </note>
          <note>
            Herr talman! Jag vill uttala den starka förhoppningen att den
            nytillträdda regeringen fortsätter det arbete som vi har inlett
            för att åstadkomma ett nytt, nödvändigt och spännande samarbete
            kring Östersjön.
          </note>
          <note type="speaker">
            Anf. 24 GÖRAN ÅSTRAND (m):
          </note>
          <note>
            Herr talman! Jag börjar med att gratulera det svenska samhället
            till att vi i utrikesdepartementet har fått ministrar som har
            sin förankring i det västerländska kulturarvet. Det kommer att
            synas på mitt anförande här att jag menar att denna markering
            på Europapolitiken är oerhört viktig.
          </note>
          <note>
            Får jag börja med att berätta en anekdot.
          </note>
          <note>
            Tillsammans med kolleger här i riksdagen som ingår i den kristna
            gruppen besökte jag Baltikum under två veckor för två år sedan.
            I Tallin i Estland mötte vi en prästman. Han gav oss en utomordentligt
            bra bild av det som hela den internationella debatten egentligen
            handlade om.
          </note>
          <note>
            Han sade: Jag undrar om det är korset eller skäran som kommer
            att vinna den stora konflikten.
          </note>
          <note>
            Han såg då skäran som den politiska symbolen för ett system,
            som vill styra människors liv och har lösningar för människors
            enskilda problem. Han hade 40 års erfarenhet av vad ett sådant
            tekniskt sätt att se på samverkan människor emellan och mellan
            människor och samhället hade medfört.
          </note>
          <note>
            Han kunde ge oss bilder av förtryck och brist på andlig frihet.
          </note>
          <note>
            Han ställde korset i motsats till skäran, i det här fallet inte
            korset som bekännelsens kors utan som symbol för den andliga friheten.
            Så talade han om vad revolutionen i Östeuropa har betytt för människorna
            och vad den hade för grund. Han menade att det är helt klart att
            grunden inte till huvuddelen var ekonomisk eller teknisk eller
            berodde på att människorna hade det ekonomiskt besvärligt, utan
            man längtade efter en andlig frihet.
          </note>
          <note>
            Jag tycker att vi i Sveriges riksdag skall fundera litet på hur
            fantastiskt det är att i ett ideologiskt system, som var ateistiskt,
            som underkände demokratin och som i 40 år hade detta som budskap
            och indoktrinerade människor om detta, överlevde både drömmen
            om den andliga friheten som också har en kristen profil, och drömmen
            om att få bestämma över sitt eget liv i demokratiska termer.
          </note>
          <note>
            Det kan finnas skäl, herr talman, att här understryka att det
            som vi moderater ibland kallar för den lilla världen och som i
            Östeuropa kallas för det civila samhället här har en oerhörd betydelse.
          </note>
          <note>
            För mig, herr talman, handlar den internationella debatten i
            stor utsträckning om den kulturella friheten. Jag hör till dem
            som tycker att det känns svårt att bara diskutera EG och Europapolitik
            i ekonomiska termer, att säga att det i första hand är en fråga
            om tillväxt och tillväxtens funktioner. Jag menar att vi skall
            söka oss in i ett
          </note>
          <note>
            Europasamarbete -- observera att jag inte säger
          </note>
          <note>
            EG-samarbete utan Europasamarbete -- där vi med våra erfarenheter
            och våra kunskaper bidrar till att slå vakt om det västerländska
            kulturarvet, den västerländska kulturens syn på relationen mellan
            människor, mellan människor och samhälle och på den andliga dimension
            som inget samhälle kan vara utan.
          </note>
          <note>
            Kring sekelskiftet då svenskt samhälle förändrades, som huvuddelen
            av samhällena i Europa, kom andra begrepp än de traditionella
            begreppen i kulturlivet. Tidigare hade begrepp som etik, bildning,
            humanism och kristendom burit upp den västerländska kulturen.
            Nu kom de att minimeras och ifrågasättas genom att främst arbetarrörelsen
            lyfte fram andra begrepp, begrepp som solidaritet och rättvisa,
            demokrati och jämlikhet. De är värdefulla begrepp vart och ett
            av dem, men genom att de delvis, herr talman, kom att ställas
            som motsatser blev det också en nedprioritering av de traditionella
            västerländska begreppen etik, kultur, kristendom och bildning.
          </note>
          <note>
            När vi har etablerat ett samarbete med EG och
          </note>
          <note>
            Europa återvänder vi på många sätt till det som är vår kulturella
            bas, det som är bakgrunden för det västerländska samhället, där
            de fyra begreppen fortfarande lever och där människorna fortfarande
            mer än vad vi gör -- här handlar det om prioriteringar -- betonar
            begrepp som bildning och kunskap och där man med större eftertryck
            säger att ett land inte bara har en nutid och framtid -- två nog
            så intressanta begrepp -- utan också en historia.
          </note>
          <note>
            Med andra ord tar man där vara på de kunskaper och erfarenheter
            i skapandet av ett kultursamhälle som har perspektiv bakåt. Där
            har man också i större utsträckning än vad vi har kunnat göra
            i vårt alltför sekulariserade samhälle accepterat att ett starkt
            samhälle och en levande kultur förutsätter en andlig dimension.
          </note>
          <note>
            På alla dessa punkter, herr talman, menar jag att
          </note>
          <note>
            EG-samarbetet kommer att bli oerhört värdefullt.
          </note>
          <note>
            Vi kommer dit med våra kunskaper och erfarenheter, även på det
            kulturella området, och får den bredare marknad som våra konstnärer
            ropar efter, större rörlighet, mer flexibilitet.
          </note>
          <note>
            Samtidigt som en direkt konsekvens av harmonisering och EG-samarbete
            öppnar vi oss för det som har varit vårt kulturella arv, för hela
            kulturklimatet, hela den otroligt spännande och vitala kulturdebatt
            som pågår runt om i Europa.
          </note>
          <note>
            I alla dessa avseenden ser jag med stor förtröstan och med stor
            glädje fram emot de avtal om EG-
          </note>
          <note>
            samarbete som vi kan etablera. Jag ser det som en fördel för
            det svenska samhället, nästan som en förutsättning för det svenska
            samhället, att det arbetet omfattar icke bara det som har ekonomi
            och teknik som bakgrund utan också kultur. Jag ser kultursamarbetet
            som en av de viktigaste förutsättningarna för vårt positiva inträde
            i Europa.
          </note>
          <note type="speaker">
            Anf. 25 MATS HELLSTRÖM (s) replik:
          </note>
          <note>
            Herr talman! Jag skulle vilja invända mot en del av det i och
            för sig intressanta inlägg som Göran
          </note>
          <note>
            Åstrand gjorde, nämligen motsatsställningen mellan demokratins
            utveckling i Norden och
          </note>
          <note>
            Sverige å ena sidan och den djupare kulturella utvecklingen inom
            EG å den andra. Jag tycker att det är tvärtom: vi har i det nordiska
            samarbetet nått längre just när det gäller att integrera en gemensam
            utveckling, där medborgarna tar till sig en livaktig kultur, och
            vi har ett kultursamarbete, vilket man icke har inom EG ännu.
          </note>
          <note>
            Vi har nått längre i Norden än man har hunnit i EG
          </note>
          <note>
            när det gäller att utgå från medborgarnas rättigheter att verka
            och fungera och känna social trygghet hos varandra men också ta
            del av varandras kulturer. Inom EG har man hunnit längre än i
            Norden när det gäller att harmonisera handelshinder, bestämmelser
            för varor, tjänster och kapital. Det är någonting man har gjort
            sedan
          </note>
          <note>
            80-talet. Men inom EG har man egentligen först under de senaste
            åren börjat intresera sig för det som där kallas för medborgarnas
            Europa, som har en kulturell dimension. Då blickar man också faktiskt
            också på de erfarenheter och den vidareutveckling som vi har nått
            -- vi kan kalla det för den nordiska modellen -- och den modell
            som
          </note>
          <note>
            Göran Åstrand refererade. Jag tycker att vi där skall göra en
            åtskillnad. Det är inte så att vi där skulle ha nått mindre långt
            än man gjort inom EG.
          </note>
          <note>
            På det området kan EG-länderna ha intresse av att ta del av modellen
            här.
          </note>
          <note type="speaker">
            Anf. 26 GÖRAN ÅSTRAND (m) replik:
          </note>
          <note>
            Herr talman! Det var trevligt att få replik på ett anförande,
            som mera var en belysning av hur jag som värdekonservativ ser
            på detta europeiska samarbete. Men, Mats Hellström, med all respekt
            för vad ni säger, som det ligger mycket i, handlar det här om
            prioriteringar. Jag kallar det för något av en socialistisk dialektik
            när ni försöker förklara att vi har hunnit längre än andra på
            de här områdena. Mitt budskap är egentligen att vi inte har hunnit
            lika långt, helt enkelt därför att under den tid då socialdemokratin
            präglade svenskt samhällsliv gjorde ni andra prioriteringar. Man
            tar nog i rätt mycket i en debatt om man vågar påstå att begrepp
            som bildning har högre dignitet i Sverige än i Europa eller att
            begrepp som kunskap eller etik har högre dignitet i Sverige än
            i det övriga Europa.
          </note>
          <note>
            Detta var ju de tre huvudpunkterna i mitt anförande.
          </note>
          <note>
            Låt oss inte gräla om det historiska. Ni har gjort en prioritering
            som jag kan känna respekt för. Vi gör en annan prioritering och
            menar att en konsekvens av ett europeiskt samarbete är att prioriteringen
            blir tydligare på det kulturella området, när vi går in i ett
            Europa som har varit mera aktsamt om sitt kulturarv än vad Sverige
            har varit.
          </note>
          <note type="speaker">
            Anf. 27 MATS HELLSTRÖM (s) replik:
          </note>
          <note>
            Herr talman! Jag måste säga till Göran Åstrand att jag menar
            att han har fel när han gör den där åtskillnaden. Det skall inte
            vara någon sorts tävling om vilket land som har nått längst när
            det gäller bildning. Det var säkert inte vare sig Göran
          </note>
          <note>
            Åstrands eller min avsikt. Frågan gällde integration. Här vill
            jag bestämt hävda att beträffande den nordiska integrationen,
            som över huvud taget utgår från den sociala modell som
          </note>
          <note>
            Göran Åstrand beskrev och där Sverige har spelat en mycket aktiv
            roll, har vi mera ägnat oss åt ett medborgarnas perspektiv, även
            när det gäller det kulturella samarbetet, än vad man hittills
            har gjort inom EG. Nu börjar man inom EG att också tala om en
            integration när det gäller de kulturella värdena. Det är bra.
            Jag tror att EG kan ha någonting att lära av oss lika väl som
            vi kan lära oss av EG i andra avseenden.
          </note>
          <note type="speaker">
            Anf. 28 GÖRAN ÅSTRAND (m) replik:
          </note>
          <note>
            Herr talman! Det är ju Mats Hellström som hugger på mig och därför
            svarar jag.
          </note>
          <note>
            Det är alldeles riktigt att vi i det nordiska samarbetet har
            funnit en rätt fin form för det som
          </note>
          <note>
            Mats Hellström här talar om. Men fortfarande handlar det om,
            och det var ju budskapet i mitt anförande, i vad mån vi får fördelar
            av att gå in i ett Europa-samarbete, där man bättre har bevarat
            kulturklimatet och mera betonat de här frågorna.
          </note>
          <note>
            Får jag påminna Mats Hellström om vad jag sade i mitt anförande.
            Jag gjorde en skillnad i mitt anförande mellan de partier som
            i första hand talar om nutid och framtid och de partier som också
            talar om perspektivet bakåt i historien. Det som jag kallar bildning
            handlar bl.a. om att mer än nu prioritera begreppet bildning,
            mera än nu markera begreppet kunskap. Jag vidhåller, även om det,
            herr talman, blir en repetition av vad jag sade i mitt förra inlägg,
            att Sverige här har mycket att lära av det övriga Europa. De andra
            har varit varsammare med sitt historiska och kulturella arv än
            vad Sverige har varit. Mats Hellström och jag kan ha olika uppfattningar,
            men bägge två lär kunna få ett visst inflytande på hur debatten
            skall föras framöver. Jag betraktar det emellertid som en stor
            fördel för
          </note>
          <note>
            Sverige om vi med öppna ögon går in i det här
          </note>
          <note>
            Europasamarbetet.
          </note>
          <note type="speaker">
            Anf. 29 VIOLA FURUBJELKE (s):
          </note>
          <note>
            Herr talman! Jag hoppas att utrikesministern läser protokollet.
            Även om hon inte orkade stanna kvar och lyssna på debatten förenar
            jag mig gärna med tidigare talare när det gäller gratulationerna
            till
          </note>
          <note>
            Margaretha af Ugglas. Samtidigt ställer jag frågan:
          </note>
          <note>
            Hur kommer det att märkas i svensk utrikespolitik att vi har
            en ny utrikesminister?
          </note>
          <note>
            Har det någon avgörande betydelse för FNs framtid vem som är
            utrikesminister i Sverige? Spelar det någon roll för palestinierna
            och för fredsprocessen i
          </note>
          <note>
            Mellanöstern vem som är utrikesminister i Sverige?
          </note>
          <note>
            Gör det någon skillnad för vårt lands namn och rykte vem som
            är utrikesminister i Sverige?
          </note>
          <note>
            Jag ville gärna svara nej på dessa frågor. För utrikespolitiken
            är ju ett område som under Sten
          </note>
          <note>
            Anderssons tid har präglats av samförstånd mellan riksdagspartierna,
            av kontinuitet och långsiktighet.
          </note>
          <note>
            Det vore bra om det kunde fortsätta på den vägen.
          </note>
          <note>
            Tyvärr finns det dokument och uttalanden som ger illavarslande
            signaler.
          </note>
          <note>
            Sveriges engagemang och stöd för FN är vida känt.
          </note>
          <note>
            Det är en viktig hörnsten i svensk utrikespolitik, och vi har
            genom aktivt deltagande i FN försökt främja FNs möjligheter som
            fredskapare och fredsbevarare, liksom arbetet med att undanröja
            missförhållanden och orättvisor mellan länder. Vi har stått upp
            för folkrätten och de mänskliga rättigheterna och stött avspännings-
            och nedrustningssträvanden. För det har Sverige vunnit aktning
            och respekt. Sverige har aktivt deltagit i diskussionen om en
            reformering av FN, och vår förre statsminister Ingvar Carlsson,
            initiativtagare till Stockholmsmötet och barntoppmötet, blev snabbt
            efter regeringsskiftet en för FN-uppdrag eftertraktad person.
          </note>
          <note>
            I det nordiska FN-projektet har Sverige tillsammans med övriga
            nordiska stater lagt ned ett omfattande arbete för att stärka
            FN ekonomiskt och socialt och för att göra FN effektivare.
          </note>
          <note>
            Kort sagt: Sverige är viktigt för FN, och FN är viktigt för Sverige.
            Om detta sades det emellertid inte ett ord i regeringsförklaringen.
            FN nämndes över huvud taget inte.
          </note>
          <note>
            Jag tycker, herr talman, att den nytillträdda regeringens tystnad
            vid detta tillfälle, i en fråga som är av så vitalt intresse för
            landets utrikespolitik, är minst sagt allvarlig. För att inte
            vara orättvis vill jag ändå säga att Margaretha af Ugglas i sitt
            FN-tal några dagar senare gav dessa frågor sitt rättmätiga utrymme.
            Men i intervjuer efteråt deklarerar utrikesministern återigen
            att tyngdpunkten i svensk utrikespolitik kommer att ligga i Europa.
            Samtidigt minskas antalet svenskar i FN-delegationen. Det här,
            herr talman, är alldeles fel signaler till ett FN
          </note>
          <note>
            som mer än någonsin behöver svenskt stöd.
          </note>
          <note>
            Det är mot denna bakgrund som jag frågar vilka förändringar som
            regeringsskiftet kommer att innebära för Sveriges FN-engagemang.
          </note>
          <note>
            Herr talman! Mellanöstern-frågan har stått på FNs dagordning
            sedan 1947. De politiska dokumenten för att påbörja fredsprocessen
            har inte saknats.
          </note>
          <note>
            Redan efter 1967 och 1973 års krig antog säkerhetsrådet resolutionerna
            242 och 338. De utgör alltjämt grunden för fredssträvandena, men
            till skillnad mot vad som gällde vid Iraks ockupation av Kuwait
            har säkerhetsrådet ännu inte förmått genomdriva dessa resolutioner,
            som bl.a.
          </note>
          <note>
            innehåller krav på:
          </note>
          <note>
            -- israeliskt tillbakadragande från territorier som ockuperades
            1967;
          </note>
          <note>
            -- respekt för suveräniteten, den territoriella integriteten
            och självständigheten för alla stater i regionen och deras rätt
            att leva inom säkra och erkända gränser;
          </note>
          <note>
            -- ett omedelbart slut på stridshandlingar;
          </note>
          <note>
            -- förhandlingar för en rättvis och varaktig fred i
          </note>
          <note>
            Mellanöstern.
          </note>
          <note>
            Herr talman! Efter flera årtionden av hopplös blockering är denna
            svårlösta konflikt glädjande nog nu närmare en lösning än någonsin.
            USA har låtit det ingå mycket prestige i uppfyllandet av löftet
            till arabstaterna i FN-koalitionen att få till stånd en fredskonferens
            med företrädare för alla parter i konflikten. Just nu är James
            Baker i
          </note>
          <note>
            Jerusalem för att försöka förmå Israel att delta.
          </note>
          <note>
            Sverige har spelat och kan, om regeringen så vill, fortsätta
            att spela en roll i denna positiva utveckling.
          </note>
          <note>
            Även om PLO nu är starkt försvagat, och därför har släppt flera
            av sina krav för medverkan, kräver anständigheten och rättvisan:
          </note>
          <note>
            -- att Israel omedelbart upphör med sin provocerande bosättningspolitik
            på Västbanken och i östra Jerusalem;
          </note>
          <note>
            -- att den folkrättsvidriga och i övrigt kränkande behandlingen
            av palestinierna i de ockuperade områdena upphör, t.ex. kollektiv
            bestraffning, deportationer, godtyckliga fängslanden, stängning
            av skolor och utegångsförbud;
          </note>
          <note>
            -- att alla parter i konflikten själva får utse sina företrädare
            i fredskonferensen. En varaktig fred kan ju självklart uppnås
            bara genom förhandling mellan dem som konflikten gäller;
          </note>
          <note>
            -- slutligen att denna fredskonferens är ett första steg mot
            målet som är en judisk och en palestinsk stat sida vid sida och
            att denna konferens anger hur man skall gå vidare. Jag undrar
            om regeringen är beredd att aktivt stödja en fredskonferens på
            dessa villkor.
          </note>
          <note>
            Herr talman! Palestiniernas ekonomiska situation är i dag mycket
            svår. Utegångsförbud och reseförbud har i perioder omöjliggjort
            för palestinierna att komma till arbetet. Frukt- och grönsaksskördar
            har ruttnat bort medan människorna har suttit instängda.
          </note>
          <note>
            Den allt svårare situationen gör det påkallat med ett ökat stöd
            till UNRWA.
          </note>
          <note>
            Kommer regeringens humanitet och medmänsklighet att räcka till
            att ge palestinierna denna ekonomiska hjälp?
          </note>
          <note>
            Herr talman! Utan att söka gräl i dessa frågor kommer jag ändå
            till den slutsatsen att det för FNs, palestiniernas och Sveriges
            egen skull är av avgörande betydelse vem som är utrikesminister
            i
          </note>
          <note>
            Sverige. Ingen är gladare än jag om mina tvivel genom kraftfulla
            uttalanden här undanröjs.
          </note>
          <note type="speaker">
            Anf. 30 PEETER LUKSEP (m):
          </note>
          <note>
            Herr talman! Det var mycket glädjande att höra utrikesministern
            inleda sitt anförande med att hälsa
          </note>
          <note>
            Estland, Lettland och Litauen välkomna åter till friheten.
          </note>
          <note>
            Att våra baltiska grannfolk fått tillbaka friheten beror på att
            de själva och många i omvärlden inte förtröttats att ställa just
            sådana krav på självständighet som för bara några år sedan av
            en ledande socialdemokrat betecknades som
          </note>
          <note>
            ''stolligheter''. Dessa ''stolligheter'' har nu lett till att
            den ockupation, som den tidigare socialdemokratiske utrikesministern
            för ett par år sedan påstod inte existerade, nu är avslutad. Den
            långa perioden av socialdemokratisk tystnad om
          </note>
          <note>
            Baltikum var en trist period i svensk utrikespolitik.
          </note>
          <note>
            Låt oss glädjas över att den nu är över.
          </note>
          <note>
            Återvinnandet av den yttre friheten -- att Estland,
          </note>
          <note>
            Lettland och Litauen fått egna färger på kartorna och egna skyltar
            i FN -- är bara första steget i att förvandla de tre baltiska
            länderna till fria samhällen efter fem årtionden av sovjetisk
            diktatur och planekonomi.
          </note>
          <note>
            Allra viktigast för Estland, Lettland och Litauen nu är att snabbt
            få ut röda armén. De tre baltiska staterna, som tillsammans har
            ungefär lika många invånare som Sverige, har i dag i storleksordningen
            en halv miljon man främmande trupp på sina territorier. Det är
            trupper som tills helt nyligen var ockupanter. De är vana att
            göra som de behagar på baltisk mark. Deras närvaro är en betydande
            källa till osäkerhet för de baltiska folken -- i synnerhet som
            risken för nya och kanske mer framgångsrika statskupper i Moskva
            ännu inte kan avskrivas. Den nya sovjetiska försvarsministerns
            uttalanden i dagens tidningar länder kanske till eftertanke på
            den punkten.
          </note>
          <note>
            De sovjetiska trupperna har också visat tecken på att dra uttåget
            i långbänk. Än skyller man på brist på kaserner, än på krav på
            kompensation från sina forna offer. Den internationella opinion
            som spelade en så betydelsefull roll för att de baltiska länderna
            skulle få sin självständighet tillbaka för knappt två månader
            sedan får nu inte tro att omvärldens betydelse för de baltiska
            folkens frihet upphört.
          </note>
          <note>
            Jag vill här särskilt fästa uppmärksamheten på färska uppgifter
            från Estland om att det i den sovjetiska flottbasen i Paldiski
            -- mindre än 35 mil från denna kammare -- skulle finnas i två
            kärnreaktorer. Rykten om detta har länge cirkulerat i Estland.
            Men efterson staden Paldiski är helt militariserad och stängd
            för allmänheten har inte heller estniska myndigheter tillåtits
            kontrollera uppgifterna. För någon vecka sedan lyckades dock en
            estnisk regeringsledamot och ytterligare en politiker komma fram
            till byggnaden. Såvitt jag vet mörklägger sovjetiska myndigheter
            fortfarande all information kring anläggningen.
          </note>
          <note>
            Men det ligger i hög grad i Sveriges intresse att direkt av Sovjetunionen
            begära besked på denna punkt, liksom att begära att den internationella
            atomenergikommissionen får möjlighet att inspektera anläggningen.
            En sådan begäran skulle också vara till stor hjälp för Estlands
            ansträngningar att vinna klarhet om vad som pågår på Estlands
            territorium.
          </note>
          <note>
            Ett sovjetiskt militärt uttåg är en av många viktiga frågor som
            de återupprättade baltiska staterna nu måste förhandla med Sovjet
            om. I dessa viktiga förhandlingar står tre små länder -- moraliskt
            starka men militärt och ekonomiskt svaga -- mot en försvagad men
            dock fortfarande supermakt. Kvar på ledande poster i denna supermakt
            finns gott om personer som för bara någon månad var beredda att
            använda militärt våld mot de baltiska folken.
          </note>
          <note>
            Vid sitt besök här på den svenska nationaldagen visade Gorbatjov
            ingen som helst förståelse för de baltiska folkens frihetskrav.
            Det finns många risker för att någon eller några försöker förhala
            eller försvåra självständighetsprocessen eller att
          </note>
          <note>
            Moskvas erkännande av Estlands, Lettlands och
          </note>
          <note>
            Litauens självständighet stannar vid en läpparnas bekännelse
            och att någon i kulisserna avser att diktera villkoren för de
            baltiska folkens liv i stormaktens skugga.
          </note>
          <note>
            Den bästa hjälpen för Baltikum är att omvärlden vaksamt följer
            förhandlingarna. De baltiska folken behöver Sveriges politiska
            stöd nu -- lika mycket som tidigare. Jag hoppas och tror att de
            också i och med att Sverige har fått en ny regering kommer att
            få detta stöd, mer än många gånger tidigare.
          </note>
          <note type="speaker">
            Anf. 31 LARS MOQUIST (nyd):
          </note>
          <note>
            Herr talman! När det gäller vårt u-landsbistånd har vi i nydemokrati
            samma uppfattning som regeringen i så måtto att biståndets storlek
            kan vara kopplat till vår bruttonationalinkomst.
          </note>
          <note>
            Enprocentsmålet skall emellertid inte få vara ett självändamål
            -- om man inte kan genomföra de projekt man avsatt biståndspengar
            till på ett vettigt och ändamålsenligt sätt, skall man självfallet
            justera biståndsbeloppet och inte bygga upp stora reservationer
            som man nu har gjort.
          </note>
          <note>
            Vi i nydemokrati har dock i väsentliga delar en annan profil
            för vårt bistånd än vad regeringen ger till känna i regeringsförklaringen.
            I denna anges bl.a.: ''Insatser i Europa skall inte blandas samman
            med hjälp i andra delar av världen.'' Regeringen har tydligen
            den synen på u-landsbistånd att i detta skall inräknas endast
            bistånd till länder utanför
          </note>
          <note>
            Europa.
          </note>
          <note>
            I regeringsförklaringen anges att det för Europa krävs ett särskilt
            anslag under 1990-talet. Jag gör självfallet den reflexionen att
            regeringen här är på väg att förverkliga folkpartiets och vänsterpartiets
            tvåprocentsmål av bruttonationalinkomsten i bistånd när man nu
            plockar bort Europainsatserna från u-landsbiståndet.
          </note>
          <note>
            Herr talman! Vi i nydemokrati delar inte regeringens uppfattning
            att i stort sett hela biståndet skall gå till utomeuropeiska länder.
            Vi anser att biståndet till ungefär lika delar skall fördelas
            mellan å ena sidan Östersjöstaterna
          </note>
          <note>
            Estland, Lettland, Litauen och Polen och å andra sidan övriga
            delar av världen. Det är inte av oginhet mot länderna i den s.k.
            tredje världen som vi gör denna prioritering och fördelning av
            biståndet, utan vi anser att det särskilt när Sverige befinner
            sig i ett utomordentligt ekonomiskt krisläge --
          </note>
          <note>
            ekonomiska rådgivare till regeringen talar t.o.m.
          </note>
          <note>
            om att låna pengar utomlands för industriinvesteringar -- inte
            är dags att lägga mer pengar på bistånd. Jag anser det rimligt
            att Sverige först och främst satsar sina resurser på att få fart
            på
          </note>
          <note>
            Sverige, att vi som vi uttrycker det litet populistiskt
          </note>
          <note>
            ''får drag under galoscherna''. På det sättet skapar vi tillväxt
            i landet. Även bruttonationalinkomsten kommer då på sikt att öka,
            och genom kopplingen av biståndet till BNI får vi större möjligheter
            att bistå människor som har det svårt och som behöver vår hjälp
            oavsett om de bor i eller utanför Europa.
          </note>
          <note>
            Vad jag nu har sagt om det totala biståndet innebär självfallet
            en omprövning av biståndet till ett flertal länder, främst då
            sådana som inte är demokratiska och som inte har flerpartisystem.
            Jag anser också att systemet med programländer skall begränsas
            eller avvecklas helt. I stället bör vi övergå till ett mera projektinriktat
            bistånd.
          </note>
          <note>
            När det gäller biståndsinsatserna utanför Europa var det märkligt
            att höra det ansvariga statsrådet för bistånd tillrättavisa Ian
            Wachtmeister genom att säga att bistånd inte utgår till länder
            utan går till fattiga människor, till föräldrar som inte har en
            brödkant eller ett glas rent vatten att ge sina barn eller sig
            själva. Det är säkert inte obekant för Alf
          </note>
          <note>
            Svensson att mycket pengar läggs ned på projekt som förvaltningsbistånd,
            utbildningsprogram, yrkesutbildning, kulturbistånd, m.m. Självfallet
            är det inte fel att pengar satsas på projekt som ofta innebär
            hjälp till självhjälp. Så varför Alf Svensson vill få oss att
            tro att hela vårt bistånd hittills utdelats i form av matleveranser
            och katastrofhjälp begriper jag inte.
          </note>
          <note>
            Det jag hoppas att Alf Svensson nitiskt och kritiskt granskar
            är bl.a. det som framkommit i riksdagsrevisorernas granskning
            av biståndet. Att använda biståndspengar till ambassadbyggande
            i
          </note>
          <note>
            Lusaka eller Maputo är väl inte precis vad svenska folket har
            räknat med, inte heller att en hel del pengar gått till s.k. närkonsulter
            inom SIDA eller att SIDAs kursgård i Uppsala finansierats med
            biståndspengar från det s.k. sakanslaget, dvs.
          </note>
          <note>
            biståndsanslaget under mer än åtta år.
          </note>
          <note>
            Riksdagsrevisorerna har varit mycket kritiska gentemot SIDA,
            både vad avser sakanslagens användning i biståndsländerna och
            att sakanslag utnyttjats som förvaltningsanslag.
          </note>
          <note>
            SIDAs personaresurser har oavbrutet vuxit under
          </note>
          <note>
            1980-talet. Det är nu dags att bistånd blir bistånd och inte
            till oväsentliga delar försvinner i form av administrationskostnader
            till bl.a.
          </note>
          <note>
            biståndskontoren i programländerna. SIDAs kostym måste krympas,
            man måste rationalisera och effektivisera om inte SIDAs hela existens
            skall ifrågasättas.
          </note>
          <note>
            När det gäller bistånd till länder i vår närhet vill vi utforma
            biståndet på ett sådant sätt att hjälpen först och främst lämnas
            inom miljöområdet. Vi vill att större delen av biståndet går till
            miljöinsatser i
          </note>
          <note>
            Polen och Baltikum. Om biståndet utformas på ett vettigt sätt
            skapar vi därmed en mycket bättre miljö för människorna där, samtidigt
            som vi förbättrar miljön även för oss själva. En stor del av den
            nedsmutsning som når Sverige genom luft eller vatten kommer tyvärr
            från våra grannar på andra sidan Östersjön. Eftersom Sverige ligger
            långt framme vad avser både forskning och teknik inom miljöområdet,
            skulle bistånd i form av produkter och kunskapsöverföring ge den
            svenska industrin en positiv kick och även en möjlighet att fylla
            sina orderböcker. Självfallet skall vi ta vara på den svenska
            industrins kapacitet. Men vi skall också låta mottagarländerna
            få ge sin syn på var miljöinsatserna skall sättas in och ange
            på vilket sätt de anser att miljöbiståndet ger den bästa effekten
            för dem.
          </note>
          <note>
            Som framgår av vad jag hittills har sagt hävdar jag att Sverige
            i dagens ekonomiska läge inte skall binda sig för ett större bistånd
            än vad enprocentsmålet innebär. Vi skall naturligtvis bistå människor
            i länder där katastrofer inträffar. Jag inser självfallet att
            krav på katastrofbistånd kan komma att resas från många håll,
            inte minst på grund av Jugoslavienkonflikten. Jag anser att
          </note>
          <note>
            Sverige mot bakgrund av denna konflikt redan nu bör se över vilka
            möjligheter vi har att ge katastrofhjälp om sådana hjälpinsatser
            skulle efterfrågas. För katastrofhjälp kanske vi skulle låta utrusta
            och omforma något lämpligt regemente som är berett att hjälpa
            till med uppröjning, med att ordna förläggningar, med fältsjukhus
            m.m.
          </note>
          <note>
            Eftersom EG-insatserna i form av medling hittills inte har rönt
            den framgång som vi alla har hoppats på, anser jag att Sverige
            bör initiera FN, och främst då dess generalsekreterare, att försöka
            få till stånd en vapenvila och att medlingsinsatser påbörjas i
          </note>
          <note>
            FNs regi. Det är av yttersta vikt att man genom olika initiativ
            försöker få de olika grupperna i
          </note>
          <note>
            Jugoslavien att acceptera en medling. På sikt kan man ju hoppas
            att parterna i konflikten accepterar att en permanent lösning
            kommer till stånd genom den internationella domstolen. Men jag
            är självfallet medveten om att steget dit är långt.
          </note>
          <note>
            Parterna skall ju så småningom i så fall dels acceptera att frågan
            över huvud taget utreds inom ett FN-organ, dels acceptera vad
            den internationella domstolen till slut kan komma att föreslå
            som lösning för att åstadkomma en permanent fred och stabila gränser
            inom området.
          </note>
          <note type="speaker">
            Anf. 32 RICHARD ULFVENGREN (nyd):
          </note>
          <note>
            Herr talman, tålmodiga lyssnare i denna kammare!
          </note>
          <note>
            Det talas om bistånd till när och fjärran. Beloppen varierar,
            från det som nu gäller till det dubbla. Jag tror dock att det
            ligger i allas intresse att de biståndsåtgärder som vi vidtar
            och de beslut som vi fattar är så effektiva och målinriktade som
            möjligt, oavsett storlek eller mottagarland.
          </note>
          <note>
            Men tänk om det med en annan inställning hade varit möjligt att
            uppnå samma resultat med hälften av anslagen! Då skulle medlen
            räcka till våra grannar också.
          </note>
          <note>
            Jag har under de senaste sex åren jobbat i Zambia,
          </note>
          <note>
            Indien och Sri Lanka. Det är en fantastisk upplevelse att få
            möta nya kulturer och att i deras värld få uppdraget att utföra
            något på sex månader som man normalt kanske skulle behöva tio
            år för.
          </note>
          <note>
            Vi är inte i de här länderna för att tvinga på människorna vår
            kultur, snarare för att anpassa oss till deras. Vi är där för
            att på ett effektivt sätt nå ett mål, ett mål som gör livet lättare
            för de här människorna.
          </note>
          <note>
            Det är därför som man har kommit till oss och bett om hjälp.
            En vädjan och uttalanden om behov som har kommit från folk måste
            självklart resultera i att man tillgodoser folks önskemål, inte
            deras ledares.
          </note>
          <note>
            Därför anser jag att bistånd av bunden karaktär i fortsättningen
            bör vara gällande i så stor utsträckning som möjligt -- detta
            såväl vid katastrofhjälp till utsatta områden som vid rena projektsatsningar,
            både på södra och på norra halvklotet. Jag talar om ''bunden''
            i den bemärkelsen att medlen aldrig skall behöva gå in i mottagarlandets
            budget. I stället skall de vara öronmärkta för insatser och för
            mål som är uppsatta för den gemensamma satsningen.
          </note>
          <note>
            På detta vis får vi en bättre kontroll på att hjälpen verkligen
            hamnar där den är ämnad att sättas in.
          </note>
          <note>
            Hjälpen får inte gå till felaktiga konton, till lyxkonsumtion,
            till vapenköp eller, något som är än värre, till politiska kampanjer.
          </note>
          <note>
            Var inte rädd för att använda svensk industri och
          </note>
          <note>
            Sveriges eget kunnande i biståndssammanhang!
          </note>
          <note>
            Var i stället stolta! Det måste väl vara bättre att pengarna
            går tillbaka till Sverige än att de går till tyska eller italienska
            företag.
          </note>
          <note>
            Var heller inte rädd för att ställa krav på mottagarlandets regler
            och förordningar. Det gäller ju att skapa ett så ekonomiskt och
            smidigt klimat som möjligt vid själva förädlingen av biståndet.
            Jag tänker då närmast på sådant som onödig byråkrati, beskattningsregler,
            säkerhetsfaktorer och, inte minst, importförbud. Här finns det
            mycket att göra!
          </note>
          <note>
            Låt mig ta några konkreta exempel. Jag har under ett års tid
            arbetat med att utforma en importlicens för Indien. Vi satsar
            bistånd. Men vi kan tydligen inte kräva en vettig importsituation.
            Det kan vi visst, och låt oss göra så i fortsättningen!
          </note>
          <note>
            Jag slogs med byråkratin i Zambia om ett par för det aktuella
            projektet nödvändiga bilar när landet var i kris och nästan strömlöst,
            samtidigt som president Kaunda så att säga fräste omkring i en
            karavan av vita Mercedeslimousiner vinkandes med sin vita näsduk
            -- snacka om fördelningspolitik eller felsatsning beträffande
            bistånd!
          </note>
          <note>
            Jag fick aldrig komma till presidentens palats på
          </note>
          <note>
            Leopard Hill, men Lena Hjelm-Wallén var där. Hon kanske kan berätta
            om det skilde sig mycket från de gräshyddor som omgav vårt projektområde
            uppe i
          </note>
          <note>
            ''bushen''.
          </note>
          <note>
            Jag firade jul med Johan Jansson i Kashmir. I
          </note>
          <note>
            påskas blev han kidnappad och fick sitta i ett risfält i nästan
            100 dagar. Sverige stöttade så fint med ''tyst diplomati''. Tydligen
            använder vi tyst diplomati även när vi förhandlar oss fram till
            villkor för säkerhet och krav på våra biståndsåtaganden.
          </note>
          <note>
            Varför är vi så fega? Ute i världen skrattar man ju åt oss.
          </note>
          <note>
            Även vid s.k. bundet bistånd är förstudier samt kvalificerade
            och realistiska beslut mycket viktiga, ur både teknisk och ekonomisk
            synvinkel.
          </note>
          <note>
            Naturligtvis behövs det här ett samråd om vad landet självt anser
            sig ha behov av. Dessa beslut får aldrig vara av politisk karaktär!
          </note>
          <note>
            Och kom ihåg att det inte finns något intresse från svenska företag
            eller frivilliga organisationer för att vara involverade i projekt
            som är direkt skadliga eller dåliga!
          </note>
          <note>
            Det här är ett omfattande ämne, och tiden är knapp. Därför, herr
            talman, tänker jag summera vad jag vill ha sagt med följande frågor,
            med risk för viss upprepning:
          </note>
          <note>
            1. Kan vi av regeringen förvänta oss en redogörelse för vad som
            med svenska folkets senaste 100 000
          </note>
          <note>
            miljoner har åstadkommits? Varför inte ge oss denna redogörelse
            i en TV-serie, så att alla kan få se vad det handlar om. Det gäller
            ju sådant som är både gott och dåligt.
          </note>
          <note>
            2. Kommer den nya regeringen att frångå det här med programländer
            och övergå till öronmärkta satsningar med klara mål och tidsplaner?
          </note>
          <note>
            3. Kan regeringen hålla med om att en så stor del så möjligt
            av våra satsningar bör gå tillbaka till svensk ekonomi?
          </note>
          <note>
            4. Kommer regeringen att verka för att högre krav ställs på våra
            mottagarländer i fråga om byråkrati, skatteregler och tullregler?
          </note>
          <note>
            Jag tror på det som jag här har nämnt och uppmanar er alla att
            inte bara säga att det här är något som sagts förut eller att
            det här inte går.
          </note>
          <note>
            Allting går! Se inte bara problemen utan också möjligheterna!
            Jag hoppas att vi om ett par år kan säga eller få höra att vi
            svenskar sköter vår u-hjälp på ett utomordentligt sätt och att
            vi anses få mycket för det som vi satsar.
          </note>
          <note>
            (Applåder)
          </note>
          <note>
            Anf. 33 Statsrådet ALF SVENSSON (kds)
          </note>
          <note>
            replik:
          </note>
          <note>
            Herr talman! Jag skulle vilja vädja till kammarens ledamöter
            och till partierna att också försöka se något positivt i det svenska
            biståndet. För närvarande verkar det som om vi jagar fram alla
            misslyckanden och varje till kortakommande. Om vi tror att vi
            i ett huj kan applicera svensk demokrati, svensk byråkrati och
            svenskt tänkande på u-ländernas situation, kommer vi alla, naturligtvis,
            att inse att det inte går så bra som vi önskar. Det här är ju
            en fortgående process som tar tid.
          </note>
          <note>
            Vi kan i dag -- vilket har framgått av debatten här tidigare
            -- glädja oss åt att en demokratiseringens vind går över världen,
            också över Afrika och
          </note>
          <note>
            Latinamerika. Det vore väl då förödande om vi nu, när den här
            processen börjar få litet medvind, skulle vända de här länderna
            ryggen.
          </note>
          <note>
            Herr talman! Vi kan ju heller aldrig ändå med sunt förnuft göra
            gällande att Europa håller u-länderna på samma nivå som den som
            gäller för Afrika och på en del andra håll i världen. Jag tror
            att Estland,
          </note>
          <note>
            Lettland och Litauen far illa av en sådan jämförelse, dvs. om
            vi jämför situationen i dessa länder med situationen i en rad
            afrikanska länder, där problematiken är en annan. Det rika Sverige
            kommer att klara av att bry sig om båda dessa regioner.
          </note>
          <note>
            Det satsas 14 miljarder i detta sammanhang -- ja.
          </note>
          <note>
            Reservationer talas det gärna mycket om. Det är klart att projekt
            inte blir färdiga på en gång, så att pengar i ett huj kan slussas
            ut. Det kan väl inte finnas någon som inte tror att pengarna behövs,
            att det inte finns projekt att satsa på. Det finns väl något positivt
            också i detta med att pengar inte skickas i väg på en gång utan
            att man undersöker olika projekt innan satsningar görs. Satsningarna
            skulle alltså inte göras där inte demokrati eller marknadsekonomi
            råder. Satsningarna skall göras för att främja demokrati och marknadsekonomi.
          </note>
          <note>
            Det är också vad som sker.
          </note>
          <note>
            Herr talman! Jag har inte någon gång sagt att allt bistånd går
            till livsmedel. Jag är litet rädd för detta att man talar om länder
            och diktatorer och glömmer att inriktningen ändå är att den enskilda
            lilla människan skall gagnas. Då behövs det ett visst mått av
            byråkrati, det behövs ett visst mått av politiskt styre och det
            behövs också rejäla satsningar för att komma till rätta med skuldkrisen,
            som Måbrink tog upp, för att den lilla människan tild syvende
            og sidst skall gagnas.
          </note>
          <note>
            (Applåder)
          </note>
          <note type="speaker">
            Anf. 34 BERNDT EKHOLM (s):
          </note>
          <note>
            Fru talman! Främlingsfientligheten har alltmer tilltagit i styrka
            här hemma. Detta påverkar i sin tur viljan att hjälpa dem där
            borta. Om man så vill kan man se biståndsviljan som ett isberg
            som flyter i ett hav av främlingsfientlighet. Havets vågor smälter
            successivt berget.
          </note>
          <note>
            Denna bild, som bl.a. stämmer väl in på ett av riksdagens nya
            partier, nydemokrati, ger naturligtvis inte hela sanningen. Det
            finns också andra skäl till det minskade intresset att ställa
            upp för att bistå de fattiga folken. Tag t.ex. en titt i moderaternas
            framtidsprogram. Där omfattar solidariteten den lilla familjen,
            men inte den stora.
          </note>
          <note>
            Solidariteten sitter således trängre i dag. Egoismen är ett annat
            skäl. Den träffar oss som individer litet till mans.
          </note>
          <note>
            Men det är nu i tider av ekonomisk åtstramning som det verkligen
            prövas vilka som är våra bröder, och för den skull också systrar.
            Vår vilja att avstå till förmån för dem som intet har sätts på
            prov.
          </note>
          <note>
            Enligt en aktuell FN-rapport har under 1990 de fattiga länderna
            blivit ännu fattigare. Vad blir vårt ansvar i en sådan situation?
            Naturligtvis att fortsätta en generös biståndspolitik.
          </note>
          <note>
            Biståndsnivån om 1 % av BNI måste givetvis ligga fast. Regeringsförklaringen
            är tydlig på denna punkt. Det är bra. Moderaterna tycks ha backat.
          </note>
          <note>
            Men kan vi lita på att detta återtåg blir bestående?
          </note>
          <note>
            Vad kommer att hända under den långa och svåra budgetmanglingen?
            Det räcker inte heller med att
          </note>
          <note>
            Sverige har ett generöst bistånd. Övriga i-länder måste också
            ställa upp. Det är beklämmande att så många av dem ger ett så
            litet bistånd. Få länder har ännu nått upp till FNs mål om 0,7
            % av BNI. Jag har noterat att utrikesministern i sitt anförande
            inför FNs generalförsamling gjorde en tydlig markering på denna
            punkt. Min uppmaning blir:
          </note>
          <note>
            Låt det inte bli en engångsinsats!
          </note>
          <note>
            Målen för biståndet måste ligga fast. Det gäller både det övergripande,
            att höja de fattiga folkens levnadsnivå, och de fem underliggande
            målen:
          </note>
          <note>
            främjandet av resurstillväxt, ekonomisk och social utjämning,
            ekonomisk och politisk självständighet, demokratisk samhällsutveckling
            samt hushållning med naturresurser och omsorg om miljön.
          </note>
          <note>
            I regeringsförklaringen skapas oklarhet om målen.
          </note>
          <note>
            Där sägs uttryckligen: ''Biståndspolitiken läggs om i riktning
            mot ett väsentligt starkare stöd för demokrati och marknadsekonomi.''
            Innebär denna omläggning att ett sjätte nytt biståndsmål om marknadsekonomi
            införs? Tydligt är i alla fall att demokrati och marknadsekonomi
            skall få en särställning. Men i förra riksmötets biståndspolitiska
            betänkande skriver ett enhälligt utskott att de olika målen utgör
            ''en enhet'' och att målen ''förstärker och kompletterar varandra
            och har ingen inbördes rangordning''. Vad är det egentligen som
            har hänt under sommaren? Varför går de tre gamla borgerliga partierna
            ifrån vad som sagts före valet? Är det möjligen så att kds har
            förhandlat fram och tillfört denna ändrade hållning?
          </note>
          <note>
            Visst har marknadsekonomin fördelar. Men den är knappast en universalmedicin
            för alla u-länder oavsett förutsättningar. Den särskilt av moderaterna
            omhuldade politiska förändringen i
          </note>
          <note>
            Nicaragua, där marknadsekonomin nu genomförs i full skala, har
            inte inneburit att de fattigaste har fått det bättre, utan sämre,
            och att arbetslösheten, hel eller partiell, nu uppges vara netto
            ofattbara ca
          </note>
          <note>
            50 %, brutto 60 %. Detta är bara ett exempel.
          </note>
          <note>
            Enligt utrikesministerns tal i FN och här i dag i kammaren finns
            det ett samband mellan marknadsekonomin och fred och stabilitet,
            som inte bara gäller för Europa. Men det sambandet har uppenbarligen
            inte gällt i t.ex. Latinamerika.
          </note>
          <note>
            Marknadsekonomin har inte heller varit någon garant för demokrati
            i denna världsdel. Min slutsats blir att det är helt orimligt
            att jämställa marknadsekonomin med de övriga målen. Är verkligen
            regeringen enig på denna punkt?
          </note>
          <note>
            I regeringsförklaringen anges också att vissa länder skall frysas
            ut ur biståndsgemenskapen om de inte uppfyller regeringens demokrativillkor.
            Är det rimligt att frånhända sig möjligheten att stödja social
            och ekonomisk utveckling för de mest behövande människorna och
            därmed också förbättra förutsättningarna för att främja demokrati
            i de länderna? Kan denna hållning verkligen delas av övriga partier
            i regeringskoalitionen, t.ex. kds? Biståndsministern sade ju nyss
            att vi inte kan applicera svensk demokrati på u-länderna utan
            vidare.
          </note>
          <note>
            Om nu demokrati och marknadsekonomi får ett, som regeringsdeklarationen
            säger, ''väsentligt starkare stöd'', vad händer då med de övriga
            målen t.ex. ekonomisk och social utjämning eller omsorg om miljön?
            De får då rimligen ett svagare stöd.
          </note>
          <note>
            Herr talman! Till slut är jag mycket spänd på den borgerliga
            regeringens agerande i nord--syd-frågan kopplad till ett EG-inträde.
            Kommer biståndsministerns markering i partiledardebatten att vara
            vägledande eller tar andra krafter över när det verkligen gäller
            -- de med ett mer ensidigt intresse för handel och kommers? Kommer
            arbetet med EG-frågan att få en sådan inriktning att det inkluderar
            ett engagemang för tredje världen?
          </note>
          <note>
            Som socialdemokrater kommer vi, tillsammans med våra vänner i
            Europa, att arbeta hårt för att
          </note>
          <note>
            EG skall engagera sig djupt i nord--syd-dialogen.
          </note>
          <note>
            EG-samarbetet rymmer fantastiska möjligheter om de tas till vara
            på ett ansvarsfullt sätt. EG får inte bli någon fästning till
            skydd mot dem som står utanför.
          </note>
          <note>
            EG-samarbetet bör i stället bli en språngbräda mot en rättvis
            världsordning.
          </note>
          <note>
            Anf. 35 Statsrådet ALF SVENSSON (kds)
          </note>
          <note>
            replik:
          </note>
          <note>
            Herr talman! Jag är litet förvånad över att dessa olika mål behöver
            ställas mot varandra. Jag tycker att de i allra högsta grad skall
            vara integrerade. När vi talar om demokrati och marknadsekonomi
            skall det ju inte ställas emot omsorg om miljön eller den sociala
            situationen. Jag tror att de hänger mycket nära samman. Det första
            är inte sällan en förutsättning för det senare.
          </note>
          <note>
            Sedan ett par ord om arbetet med EG-frågan. Det är verkligen
            min iver att se till så att vi inte glömmer nord--syd-dialogen
            när vi engagerar oss hett och entusiastiskt för ett medlemskap
            i EG. De som inte inser att det ligger i EGs intresse, i första
            hand naturligtvis utifrån humanitära aspekter, men också utifrån
            rent miljömässiga och ekonomiska aspekter, att bry sig om nord--syd-dialogen
            begår ett fatalt misstag. Därför finns det all anledning för oss
            att försöka hålla båda dessa spår öppna. Jag har tidigare här
            i kammaren sagt, det var i samband med debatten om regeringsförklaringen,
            att man i
          </note>
          <note>
            Europa mycket ofta hör det påståendet understruket att sedan
            vi väl -- och det sade jag också här i dag -- fått uppleva en
            sammanlänkning mellan Öst- och Västeuropa är det den första utmaningen
            för EG att ta itu med nord--
          </note>
          <note>
            syd-dialogen. Det är en mycket van ståndpunkt, hörd nere i Bryssel
            och annorstädes. Jag delar den.
          </note>
          <note>
            Om vi nu är överens om ansatsen för att komma med i EG, tror
            jag också att vi skall kunna komma överens om ansatsen att bry
            oss om de fattiga på södra halvklotet.
          </note>
          <note type="speaker">
            Anf. 36 BERNDT EKHOLM (s) replik:
          </note>
          <note>
            Herr talman! I EG-frågan hyser jag vissa förhoppningar om biståndsministerns
            insatser. Det återstår att se om han får med sig dem som står
            bakom programmet Ny start för Sverige.
          </note>
          <note>
            När det däremot gäller målen har faktiskt ett enhälligt utskott
            sagt att dessa inte skall rangordnas. Jag kan inte läsa regeringsförklaringen
            på annat sätt än att det är det som man gör.
          </note>
          <note>
            Dessutom har utrikesministern i FN sagt:
          </note>
          <note>
            ''Sambandet mellan å ena sidan frihet, demokrati och marknadsekonomi
            och å den andra fred och stabilitet gäller inte bara för Europa
            -- -- --.'' Hon har där gjort en särskild markering av att man,
            som jag tolkar det, vill lyfta in marknadsekonomin som ett sjätte
            biståndsmål.
          </note>
          <note>
            Min fråga blir då: Kan man verkligen jämställa inriktningen på
            marknadsekonomi med de andra målen? Och dessutom: Skall jag tolka
            biståndsministerns replik så, att kds inte har medverkat till
            att förhandla fram denna särställning för demokrati och marknadsekonomi,
            utan att detta har gjorts av andra partier i regeringskoalitionen?
          </note>
          <note type="speaker">
            Anf. 37 Statsrådet ALF SVENSSON (kds):
          </note>
          <note>
            Herr talman! Låt mig få säga att samtliga partier står bakom
            regeringsförklaringen.
          </note>
          <note type="speaker">
            Anf. 38 DANIEL TARSCHYS (fp):
          </note>
          <note>
            Herr talman! Pierre Schori, Peeter Luksep, Lars
          </note>
          <note>
            Moquist och Richard Ulfvengren har hållit sina första anföranden
            i dag på morgonen. Låt mig börja med att hälsa dem välkomna här
            i kammaren.
          </note>
          <note>
            Berndt Ekholm invänder mot att marknadsekonomi betonas i regeringsförklaringen.
          </note>
          <note>
            Jag förstår faktiskt inte hans invändning. Det är ett svenskt
            biståndsmål att välståndet skall höjas i uländerna. Bevisligen
            finns det inte många andra metoder att höja välståndet varaktigt
            än att tillämpa marknadsekonomi. Det är alltså ett mycket gammalt
            mål, och det kan betonas kraftigare än vad som har skett hittills.
          </note>
          <note>
            Herr talman! Det är ett paradoxalt landskap som möter oss när
            vi i dag ser ut över Europa. I den västra delen pågår en intensiv
            integration, som närmast avses leda fram till den s.k. inre marknaden.
            Därefter hägrar alla möjliga mål:
          </note>
          <note>
            vidgat monetärt samarbete -- där de första stegen kan tas redan
            i höst --, fördjupad utrikespolitisk samordning, en starkare betoning
            av den sociala dimensionen, kanske också en säkerhetspolitisk
            samverkan.
          </note>
          <note>
            Samtidigt med denna integration i Västeuropa pågår i Östeuropa
            en mycket tydlig disintegration.
          </note>
          <note>
            Det tydligaste och mest tragiska exemplet är förstås
          </note>
          <note>
            Jugoslavien, som vid det här laget har upphört att fungera som
            en federal statsbildning och där de politiskt ansvariga inte längre
            kan kontrollera de federala väpnade styrkorna.
          </note>
          <note>
            Det besinningslösa dödande som pågår i
          </note>
          <note>
            Jugoslavien måste bringas att upphöra. Det står vid det här laget
            klart att starka majoriteter inom både
          </note>
          <note>
            Slovenien och Kroatien eftersträvar politisk självständighet.
            Förutsättningen för en sådan självständighet är självfallet att
            minoriteterna respekteras och skyddas, i Kroatiens fall framför
            allt den talrika serbiska minoriteten. Men även i
          </note>
          <note>
            Serbien måste minoriteternas ställning förstärkas.
          </note>
          <note>
            De initiativ som EG nu har tagit för att återställa freden i
            Jugoslavien förtjänar ett starkt stöd från
          </note>
          <note>
            Sveriges sida.
          </note>
          <note>
            Minoritetsmotsättningar hotar freden också i stora delar av det
            forna Sovjetunionen. Där reser sig nu många folk med krav på att
            rita om kartans gränser, gränser som en gång dragits mer eller
            mindre på måfå eller som resultat av stormaktens övervåld.
          </note>
          <note>
            Hur begripliga sådana protester än är, är det oerhört viktigt
            att Helsingforsdokumentets principer iakttas och att territoriella
            gränser inte revideras annat än i fullständig enighet mellan berörda
            parter. Vill vi förhindra att Östeuropa rivs upp i en lång serie
            etniska och territoriella konflikter som med de vapenarsenaler
            som står till buds kan bli utomordentligt farliga för freden i
            hela
          </note>
          <note>
            Euopa, är det framför allt minoriteternas rättigheter inom ramen
            för givna statsgränser som kraftfullt måste värnas.
          </note>
          <note>
            Den här frågan har aktualitet redan i våra baltiska grannländer.
            Det är med den djupaste glädje som vi hälsar dem välkomna i kretsen
            av fria stater, och det är självfallet en viktig uppgift för Sverige
            under de kommande åren att på bred front bygga ut våra kontakter
            med Baltikum. Med kännedom om det senaste halvseklets tragiska
            historia förstår vi också mer än väl den oro som våra baltiska
            grannfolk har känt och ännu känner inför hoten mot den inhemska
            kulturens fortbestånd. Ändå måste vi till dem likaväl som till
            andra folk i Östeuropa rikta en varning mot överdriven nationalism.
            Vill man trygga en framtid i fred och samförstånd krävs det en
            vidsynt och generös hållning gentemot nationella minoriteter.
          </note>
          <note>
            Vad händer då i återstoden av det forna
          </note>
          <note>
            Sovjetunionen? Ja, det egendomliga har inträffat att det nu främst
            förefaller vara yttre krafter som håller denna statsbildning vid
            liv. Som villkor för ekonomiskt bistånd kräver västvärldens stormakter
            att det skall finnas en kompetent motpart som kan axla ansvaret
            för Sovjetunionens gamla och nya skulder. Det är också ett starkt
            intresse för västsidan och för världsfreden att de väldiga sovjetiska
            arsenalerna hålls under noggrann kontroll, i första hand då kärnvapnen.
            Därför är det nu inte minst omvärlden som gärna vill förhindra
            att Sovjetimperiet upplöses i sina primfaktorer.
          </note>
          <note>
            Men att allt skall förbli vid det gamla är förstås otänkbart.
            De tolv republikerna har redan etablerat sig som suveräna stater
            och kommer inte att åter underkasta sig ett allsmäktigt centralstyre.
          </note>
          <note>
            I ruinerna av vad som nyss kallades ''den utvecklade socialismen''
            möter vi nu en djup fattigdom. Under de allra närmaste månaderna
            måste vi i väst överväga vilka insatser som är nödvändiga för
            att förhindra en allvarlig nöd under den kommande vintern. Att
            omfattande humanitära insatser är oundgängliga framstår redan
            som uppenbart. Det kommer också fortsättningsvis att behövas ett
            tekniskt bistånd för att få den östeuropeiska marknadsekonomin
            på fötter. Men det stora resursflöde som erfordras i riktning
            österut bör enligt min mening hellre vara privat än offentligt.
            Ju förr de nya makthavarna lyckas stabilisera sina ekonomier och
            skapa rimliga villkor för både inhemska och utländska investeringar,
            dess bättre blir utsikterna att häva misären och den djupa fattigdomen.
          </note>
          <note>
            Herr talman! Den riktigt stora misären och fattigdomen finns
            förstås i den tredje världen.
          </note>
          <note>
            Några av u-länderna har klarat sig hyggligt under
          </note>
          <note>
            80-talet, men i stora områden ser vi i stället fortsatt stagnation
            eller kräftgång. Det gäller inte minst i
          </note>
          <note>
            Afrika söder om Sahara. Afrika är liksom
          </note>
          <note>
            Latinamerika hårt nedtryckt av den skuldkris som har sitt ursprung
            i 70-talets internationella överlikviditet och i det stora lättsinne
            varmed krediter beviljades och togs emot. Den rika världen måste
            nu ta sin del av ansvaret för den ohållbara situation som därigenom
            har uppkommit.
          </note>
          <note type="speaker">
            Anf. 39 MARGARETA VIKLUND (kds):
          </note>
          <note>
            Herr talman! Inledningsvis vill jag påstå att bistånd är och
            bara kan bli en del av ett samarbete på många nivåer med u-länderna.
            Handel med andra länder och de inkomster den ger liksom direktinvesteringar
            och andra kapitalflöden är viktiga delar av det som krävs för
            att ekonomiskt hjälpa u-länderna.
          </note>
          <note>
            Men i det direkta biståndsarbetet är det viktigt med nära kontakter
            mellan givare, förmedlare och mottagare, dvs. med en direkt hjälp
            länder emellan och mellan institutioner, kommuner, län och individer
            i olika länder. Sådana direkta kontakter handlar inte bara om
            bistånd i egentlig mening utan om medmänskligt kunskaps- och erfarenhetsutbyte.
            Vi kristdemokrater talar om behovet av vänorter i u-länderna.
            Vi anser att ett system med vänorter skulle kunna öka samhällens
            och individers engagemang och intresse för människors situationer
            i andra länder.
          </note>
          <note>
            I Sverige finns många frivilliga organisationer som engagerat
            arbetar för att utifrån människors behov i u-länder och i Öst-
            och Centraleuropa hjälpa och bygga upp. Deras engagemang måste
            kunna tas till vara ännu mer. Ett i mottagarlandet folkligt förankrat
            bistånd kan vara ett sätt att fortare nå demokratimål. Ett folkligt
            förankrat bistånd har också stora förutsättningar att nå kvinnor
            och barn, som är de mest utsatta.
          </note>
          <note>
            Herr talman! Jag är väl medveten om att det finns många fallgropar
            i ett rörelseinriktat bistånd. Men jag vet att det också har många
            fördelar just därför att det kan ta till vara den enskilda människans
            engagemang, kunskaper och intresse. Det är viktigt att alla kanaler
            utnyttjas i biståndsarbetet. Här kommer bl.a. också FN in i bilden.
          </note>
          <note>
            För ett litet land som Sverige är det naturligt att arbeta multilateralt
            genom FN. Ett sätt för FN att återvinna förlorad respekt är att
            satsa extra på utvecklingsinsatser, flyktingfrågor, miljö och
            biståndsarbete för kvinnor och barn. Även om FN
          </note>
          <note>
            åren 1975--1985 anordnade ett jämställdhetens decennium med jämställdhetskonferenser
            i
          </note>
          <note>
            Mexiko, Köpenhamn och Nairobi och antog resolutioner, proklamationer
            och deklarationer, är kvinnan i världen i dag långt ifrån jämställd.
          </note>
          <note>
            Det är viktigt att för ett framtidsperspektiv satsa på kvinnorna
            nu. Det kan man göra genom att arbeta för att kvinnorna skall
            få sina rättigheter tillgodosedda i både familje- och samhällsliv,
            tillgång till utbildning, inkomster och karriär, sjukvård, hälsovård
            och reellt inflytande på beslut, som berör deras egen tillvaro.
            Kvinnor skall ha den självklara rätten att äga jord, att ha ett
            avlönat arbete och rätt att uppta lån.
          </note>
          <note>
            En av vårt lands uppgifter i FN och i andra internationella sammanhang
            måste vara att påverka ländernas regeringar till att vidta åtgärder
            så att kvinnornas personliga och politiska rättigheter respekteras.
            Om man inte lyssnar på kvinnorna, som står närmast jorden och
            livet, kommer ingen hållbar utveckling till stånd. Det är min
            fulla övertygelse. Det är dags att inse att kvinnorna i dag har
            den viktigaste rollen om vi vill leva på en rimligare jord.
          </note>
          <note>
            Det är också viktigt att FN har kvar och vidareutvecklar sin
            betydelsefulla roll som koordinator i det multilaterala hjälparbetet
            vid t.ex. katastrofer, då olika länders och internationella organisationers
            insatser måste samordnas. FN måste utveckla sitt preventiva arbete
            och i tidigt skede identifiera signaler om hungersnöd, krigsrisk
            och epidemier av olika slag.
          </note>
          <note>
            Det är en viktig fredsbevarande uppgift.
          </note>
          <note>
            Generalförsamlingens behandling i november av
          </note>
          <note>
            FNs roll vid katastrofsituationer kommer förhoppningsvis att
            vara ett viktigt led i de beslut som tas för att effektivisera
            verksamheten på det området. Det är bra att Sverige finns med
            där och kan agera.
          </note>
          <note>
            Det måste vara ett naturligt inslag i FNs konferens för mänskliga
            rättigheter 1993 och befolkningskonferensen 1994 att lägga stor
            vikt vid sådant som kan belysa åtgärder för att förbättra kvinnornas
            politiska, civila, rättsliga, sociala, ekonomiska och kulturella
            rättigheter. Det är ett jämställdhetskrav, herr talman.
          </note>
          <note type="speaker">
            Anf. 40 LARS ANDERSSON (nyd):
          </note>
          <note>
            Herr talman, ärade ledamöter! Jag vill först beröra en ordningsfråga.
            Rubriksättningen för mitt tal,
          </note>
          <note>
            Internationella frågor, står kammarkansliet för. Jag har inte
            påverkat placeringen under den rubriken.
          </note>
          <note>
            Svensk rätts europeisering är den största förändringen inom den
            svenska rätten sedan 30-
          </note>
          <note>
            åriga kriget. Europakonventionen om medborgerliga fri- och rättigheter,
            som tillkom för
          </note>
          <note>
            40 år sedan, har visat sig ha konsekvenser som få anade före
            80-talet.
          </note>
          <note>
            I början hade ratificeringen av
          </note>
          <note>
            Europakonventionen föga verkan i Sverige. Innan konventionen
            ratificerades skedde en grundlig genomgång i regeringen och riksdagen
            av dess olika artiklar, men det befanns att svensk rätt på alla
            punkter uppfyllde konventionens krav, utom vad gäller religionsfriheten.
            Det fanns därför inte behov av att förändra någon lagstiftning.
            Till sitt innehåll var konventionen redan svensk rätt.
          </note>
          <note>
            Under 80-talet kunde konventionen inte längre hållas borta, även
            om många försök gjordes.
          </note>
          <note>
            Konventionen åberopades och diskuterades och användes vid pläderingar
            i rättssalarna, och svenska klagomål till europeiska kommissionen
            i
          </note>
          <note>
            Strasbourg växte till sådant antal att fr.o.m. 1983
          </note>
          <note>
            var Sverige i förhållande till invånarantalet den europeiska
            stat som drabbats av flest klagomål över huvud taget.
          </note>
          <note>
            Europakonventionens betydelse är något som vi alla måste ta till
            oss. Den som sett ljuset är Sten
          </note>
          <note>
            Heckscher. Nydemokrati kommer att gå i spetsen för att sprida
            kunskap och ljus över dessa frågor som är viktiga för oss alla.
          </note>
          <note>
            Med tanke på Europakonventionens betydelse för
          </note>
          <note>
            EG och det faktum att Sverige biträtt konventionen är det både
            nödvändigt och möjligt för våra myndigheter att som viktigt underlag
            för sitt beslutsfattande beakta Europakonventionens text.
          </note>
          <note>
            Sker det inte, ökar risken för att den svenska staten får sitta
            på de anklagades bänk i Strasbourg.
          </note>
          <note>
            För att genomföra detta rent praktiskt krävs en kompetenshöjning
            hos de svenska myndigheterna och materiellt sett ökad kompetens
            hos de svenska domstolarna.
          </note>
          <note>
            Det har gjorts gällande på grundval av de danska erfarenheterna
            att det för Sveriges del kommer att behövas tusen jurister i Bryssel.
            Inom justitiedepartementet har man låtit förstå att 300
          </note>
          <note>
            jurister måste tillkomma i departementet. Det är av vikt att
            detta arbete och rekryteringen kommer att ske på rätt sätt. Jag
            är den förste att beklaga att detta arbete har försummats.
          </note>
          <note>
            Jag vill avslutningsvis med detta inlägg göra regeringen och
            riksdagen uppmärksamma på den utveckling som nu sker med en rasande
            fart inom den svenska rättens område och att man nu bör inse
          </note>
          <note>
            Europakonventionens betydelse för mänskliga rättigheter även
            för Sveriges del.
          </note>
          <note type="speaker">
            Anf. 41 INGBRITT IRHAMMAR (c):
          </note>
          <note>
            Herr talman! I dag vill jag dryfta barnens situation i världen.
            Dostojevskij uttrycke sig så här om barn:
          </note>
          <note>
            ''Om barns lidande är tänkt att utgöra summan av det lidande
            som är oundvikligt för att sanningen skall segra, så vill jag
            ge en varning: Det är inte säkert att sanningen alltid är värd
            ett sådant pris.''
          </note>
          <note>
            Barns lidande förknippas oftast med fattiga länder, med länder
            utsatta för krig, naturkatastrofer och oroligheter, eller så förknippas
            barns lidande med diktatursystem. Men jag skall nu förknippa barns
            lidande med ett rikt land, ett land i fred, ett land som har en
            nyckelroll som en demokrati med ledande position i världen. Jag
            tänker på USA. Jag tänker på de barn, tonåringar, som på senare
            tid dömts till döden i USA, trots att de varit under 18
          </note>
          <note>
            år, när brotten begåtts. Jag tänker på mer än 90
          </note>
          <note>
            dödsdömda tonåringar i Amerika sedan 1970-talet, många ungdomar
            som fått dödsstraff bl.a. på grund av brist på vårdplatser. Uppgifterna
            är hämtade ur
          </note>
          <note>
            Amnesty-rapporter.
          </note>
          <note>
            Mot denna bakgrund måste Sverige fortsätta att arbeta för att
            dödsstraffet avskaffas i världen och fortsätta att i bilaterala
            kontakter med USA ta upp det omoraliska och oacceptabla i att
            utdöma dödsstraff för barn. Självklart anser centern också att
            Sverige bör ta initiativ till att dödsstraff upphävs överallt
            i världen och till en FN-studie, som utvärderar eventuella preventiva
            effekter av dödsstraffet. Det kunde vara en väg att gå fram för
            att bli av med dödsstraffet.
          </note>
          <note>
            Herr talman! När skall kurdiska barn få uppleva trygghet och
            säkerhet, få leva utan förtryck och diktatur? Den frågan är vi
            många som ställer oss.
          </note>
          <note>
            Oberoende av om kurdiska barn vuxit upp i
          </note>
          <note>
            Turkiet, Iran eller Irak har de alltför ofta förvägrats sina
            mänskliga rättigheter, sin rätt till liv och utveckling, trygghet
            och skydd, medbestämmande och respekt. Vi minns alla de kemiska
            bombningarna över Halabja, Iraks raserande av nära fyratusen kurdiska
            byar, som ledde till stora flyktingströmmar till Iran och Turkiet.
            Vi minns
          </note>
          <note>
            Saddam Husseins angrepp på kurderna efter
          </note>
          <note>
            Kuwaitkriget och alla flyende, sjuka och svältande barn. Nu när
            kurderna åter börjar bygga upp sina gamla byar i norra Irak hotas
            deras liv och existens igen, inte bara från Saddam och Bagdad
            utan också från turkiskt flyg. Från olika håll anfaller fienden
            och skapar nya flyktingvågor. Enligt uppgifter jag fick i början
            av veckan är ytterligare ca 250 000
          </note>
          <note>
            kurder på flykt. De flyr undan Turkiets bombningar i norra Irak.
            Turkiet skall, enligt samma källor, ha använt napalm inne på irakiskt
            område.
          </note>
          <note>
            Kurder flyr också från hotet av nya irakiska angrepp mot kurdiskt
            område i norra Irak, den s.k.
          </note>
          <note>
            fria zonen. Enligt min och centerns mening måste vi nu från Sveriges
            sida begära besked om napalmbombningarna från Turkiet och högljutt
            protestera över de turkiska bombningarna, något som Tyskland redan
            lär ha gjort. Vi måste också diskutera och planera och ha en beredskap
            inför eventuella nya irakiska attacker mot kurderna i vinter.
          </note>
          <note>
            Herr talman! När får de sahariska barnen uppleva ett fredligt
            Västsahara? När får de lämna flyktinglägren i Algeriet, där de
            fötts eller bott i över 16 år? Enligt FNs fredsplan skall en folkomröstning
            hållas i januari nästa år. Nu krånglar Marocko och kung Hassan
            igen, trots att
          </note>
          <note>
            FN-observatörer redan är på plats för att övervaka det eldupphör
            som Marocko, befrielserörelsen
          </note>
          <note>
            Polisario och FN kommit överens om. Från svenskt håll behövs
            påtryckningar mot Marocko, så att fredsplanen blir respekterad
            och kan genomföras.
          </note>
          <note>
            Dessutom behövs en beredskap, så att vi kan bidraga från svenskt
            håll med valövervakning, hjälp med valadministration, transporter
            m.m.
          </note>
          <note>
            När det gäller de palestinska barnens svåra situation, bl.a.
            på de ockuperade områdena, vill jag instämma i mycket av det som
            Viola Furubjelke framhöll. Själv hade jag anledning att besöka
          </note>
          <note>
            Västbanken i somras, och jag såg de besvärligheter som de palestinska
            barnen i dag utsätts för, i likhet med vad de judiska barnen tidigare
            har utsatts för.
          </note>
          <note>
            Vi måste reagera i alla situationer.
          </note>
          <note>
            Barnslavar, barnarbetare, gatubarn, handikappade barn, flyktingbarn,
            krigsbarn. De är allas vårt ansvar. FNs konvention om barns rättigheter
            är ett ovärderligt tillskott i arbetet för barns rättigheter i
            samhället. Nu måste Sverige i såväl bilaterala som multilaterala
            kontakter påverka så att samtliga stater erkänner sin respekt
            för konventionens mål och intentioner.
          </note>
          <note>
            Jag vill avrunda med mitt inledningscitat: ''Om barns lidande
            är tänkt att utgöra summan av det lidande som är oundvikligt för
            att sanningen skall segra, så vill jag ge en varning: Det är inte
            säkert att sanningen alltid är värd ett sådant pris.''
          </note>
          <note type="speaker">
            Anf. 42 HANS GÖRAN FRANCK (s):
          </note>
          <note>
            Herr talman! Välkända framgångar i kampen för mänskliga rättigheter
            har uppnåtts och också berörts i dagens debatt. Uppslutningen
            om de mänskliga rättigheterna är fortfarande i alltför stor utsträckning
            en läpparnas bekännelse. De instrument som finns för att vaka
            över efterlevnaden är alltjämt bräckliga och trubbiga.
          </note>
          <note>
            Det krävs att världssamfundet sätter in betydligt större kraft
            och resurser för att åstadkomma en effektivitet i verksamheten
            för mänskliga rättigheter -- MR. Det är hög tid att det utses
            en
          </note>
          <note>
            High Commissioner för MR i likhet med vad som finns för flyktingverksamheten.
          </note>
          <note>
            Sedan öststaterna och åtskilliga andra länder, som tidigare gjort
            starkt motstånd mot förslaget, ändrat hållning till den internationella
            MR-verksamheten, borde förutsättningarna för ett svenskt initiativ
            vara vida bättre än tidigare. En High Commissioner skulle inte
            bara höja statusen på verksamheten utan även ge nya möjligheter
            för ett mer dynamiskt arbete på detta viktiga område.
          </note>
          <note>
            Vi gläder oss åt den nya demokratiska utvecklingen i Öst- och
            Centraleuropa, men vi bortser från de risker som finns för en
            nationalistisk, reaktionär och högerextrem utveckling, som framdeles
            kan bli en stor fara för respekten för de mänskliga rättigheterna.
          </note>
          <note>
            I en annan del av Europa finns ett land där denna utveckling
            länge varit en realitet, nämligen i
          </note>
          <note>
            Turkiet. Den politik som landets högerregering för, är också
            ett bra exempel på hur man kan godkänna och ratificera alla relevanta
            konventioner på MR-
          </note>
          <note>
            området men i stor omfattning bryta mot dem, bl.a.
          </note>
          <note>
            i fråga om tortyr och annan brutal behandling.
          </note>
          <note>
            Det är nödvändigt att Sverige tar nya initiativ för att förmå
            Turkiet att uppfylla konventionskraven. Det är oacceptabelt att
            det finns en dubbelstandard i fråga om demokrati och mänskliga
            rättigheter inom
          </note>
          <note>
            Europarådet. Varje medlemsland, inkl. Sverige, har ett medansvar
            för de allvarliga kränkningar som begås i Turkiet i kraft av den
            stadga som finns för rådet.
          </note>
          <note>
            I kampen för de mänskliga rättigheterna ser konservativa kretsar
            ofta alltför ensidigt på frågan.
          </note>
          <note>
            Det är främst de politiska fri- och rättigheterna som kommer
            i förgrunden, medan de ekonomiska, sociala och kulturella rättigheterna
            kommer i bakgrunden.
          </note>
          <note>
            Det åberopas ofta att de fattiga länderna har väldiga svårigheter
            att uppfylla konventionskraven.
          </note>
          <note>
            Detta går inte att bestrida. Men uppfyllandet av konventionerna
            är inte bara ett ansvar för det enskilda landet utan för hela
            världssamfundet. De rika länderna har i grund och botten huvudansvaret
            för att de mänskliga rättigheterna i fråga om arbete, bostad,
            utbildning, kultur, miljö och social välfärd inte bara blir tomma
            ord. Det är mot denna bakgrund det gäller att inte bara försvara
            enprocentsmålet i fråga om bistånd utan även att verka för en
            utökning av detsamma här och ute i världen.
          </note>
          <note>
            Ekonomiskt stöd till Öst- och Centraleuropa får, enligt min mening,
            inte tas från u-landsbiståndet.
          </note>
          <note>
            Inte heller vår flyktinghjälp får ta i anspråk biståndsmedel
            till u-länderna.
          </note>
          <note>
            Flyktingströmmarna ute i världen, som uppgår till tiotals miljoner,
            är en följd av förföljelse och ockupationer och av krig och svält.
          </note>
          <note>
            Vi gläds åt att kampen för att avskaffa ockupationerna i Namibia,
            Afghanistan och de baltiska länderna krönts med framgång. Men
            det finns andra länder som drabbats av långvarig ockupation utan
            att världssamfundet och FN gjort tillräckliga insatser för att
            häva dem. Norra Cypern är ockuperat av Turkiet sedan 17 år, Västbanken
            och Gaza av Israel i mer än 23 år. Långvariga ockupationer har
            också drabbat andra länder. Tibet har ockuperats av Kina, Östtimor
            av Indonesien och delar av Cuba av USA. Det är hög tid att opinionen
            och världssamfundet sätter in sin kraft för att få slut på dessa
            folkrättsstridiga ingripanden.
          </note>
          <note>
            Sverige måste ta initiativ i FN till en avveckling av alla främmande
            ockupationer. Detta bör vara en huvuduppgift under 1990-talet,
            som skall vara ett folkrättens årtionde.
          </note>
          <note>
            Det är under ockupationer som de värsta kränkningarna av mänskliga
            rättigheter sker. Det är utländska ockupationer som alstrar de
            största flyktingströmmarna.
          </note>
          <note>
            En generös och human flyktingpolitik är internationell solidaritet
            i praktisk handling.
          </note>
          <note>
            Regeringsbeslutet den 13-december 1989 om inskränkningar i möjligheterna
            att få asyl i Sverige måste upphävas. Det måste bli ett generellt
            verkande beslut, liksom 13 decemberbeslutet var och är det. Det
            får inte bli en långhalning med undersökning av land för land.
            Det är inte rimligt att ha olika praxis för olika länder vid olika
            tider.
          </note>
          <note>
            De med tiden allt kraftigare anmärkningar som riktats mot Sverige
            från FN-kommittén mot rasdiskriminering för att inte lagstifta
            i enlighet med konventionen är viktiga att reagera på, inte minst
            med tanke på Sveriges trovärdighet i internationella sammanhang.
          </note>
          <note>
            I ett nytt betänkande från JK Hans Stark har framlagts förslag
            som på ett effektivare sätt kan straffrättsligt beivra den organiserade
            rasdiskrimineringen.
          </note>
          <note>
            Jag uppmanar regeringen att snarast framlägga förslag som tillgodoser
            berättigade krav på en aktiv bekämpning av rasism och främlingsfientlighet
            i vårt land, även när det gäller lagstiftning mot rasdiskriminering
            inom arbetslivet.
          </note>
          <note>
            Rasismen måste bekämpas på alla områden. Allt detta behövs för
            att skapa bättre förutsättningar för att bekämpa de förtäckta,
            dolda rasfördomarna, som är mycket farliga och förrädiska. Till
            syvende och sist är det du och jag som aldrig får vara tysta var
            än det smygande giftet sprids.
          </note>
          <note type="speaker">
            Anf. 43 BERITH ERIKSSON (v):
          </note>
          <note>
            Herr talman! På sex minuter hinner man inte ta upp allt som man
            skulle vilja ta upp. Därför vill jag börja med att säga att jag
            ställer mig bakom Daniel
          </note>
          <note>
            Tarschys tal om minoriteters rättigheter, Ingbritt
          </note>
          <note>
            Irhammars om nödvändigheten av att fördöma
          </note>
          <note>
            Turkiets bombning av kurdiska byar i Irak, och
          </note>
          <note>
            Hans Göran Francks anförande om mänskliga rättigheter.
          </note>
          <note>
            Främlingsfientligheten och rasismen har ökat, även här i Sverige.
            Många flyktingförläggningar i vårt land har utsatts för terrorattacker.
            Högerextrema partier gick framåt i årets skolval. 1987 ansåg 44
            %
          </note>
          <note>
            av svensk ungdom att invandringsbestämmelserna borde bli strängare.
            Nu, tre år senare, har siffran stigit till 75 %.
          </note>
          <note>
            Docent Charles Westin, som är expert på invandrarfrågor vid Stockholms
            universitet, säger att en kombination av faktorer ligger bakom
            den tilltagande främlingsfientligheten. Men den avgörande faktorn,
            som gett legitimitet åt främlingsfientligheten, utgörs av regeringens
            beslut i december 1989 om åtstramning av flyktingpolitiken. En
            annan viktig faktor är den misslyckade flyktingmottagningen. De
            långa väntetiderna, och att flyktingarna inte fått arbeta, har
            gjort att människor tror att flyktingarna kommit hit för att dra
            nytta av vårt bidragssystem.
          </note>
          <note>
            Luddiga och mångtydiga uttalanden från regeringsföreträdare om
            riktiga flyktingar har bidragit till att skapa den bilden hos
            allmänheten.
          </note>
          <note>
            Inskränkningar i asylrätten har haft oerhört negativa verkningar.
            Många människor med behov av skydd mot förföljelse har skickats
            tillbaka till sina hemländer. I flera fall har de bevisligen utsatts
            för ytterligare förföljelse som tortyr, eller försvunnit -- och
            man vet inte vad som har hänt dem. I andra fall har flyktingar
            med dokumenterade tortyrskador, som ändå inte har blivit trodda,
            försökt bränna sig till döds under utvisningsförfarandet.
          </note>
          <note>
            Men i tisdags kunde vi glädjande nog konstatera att statsrådet
            Friggebo meddelade att det nu är de regler som gällde före den
            13 december 1989 som åter gäller. Det var min tolkning av vad
            hon sade, och jag hoppas att den är riktig.
          </note>
          <note>
            Det är oerhört viktigt att det läggs ökad vikt vid mänskliga
            rättigheter i skolundervisningen. Här kan skolan få värdefull
            hjälp från Amnesty
          </note>
          <note>
            International, som har tillgång till unik och synnerligen tillförlitlig
            information på detta område. Fortsätter de nuvarande tendenserna
            med ytterligare försvagning av värderingar hos vår ungdom om humanism
            och solidaritet med svaga och förtryckta -- ja, då går vi en mörk
            framtid till mötes.
          </note>
          <note>
            Frågan om invandrarverket skulle egentligen behöva en egen debatt.
            Verket har utvecklats till en allt större byråkratisk koloss,
            som slukar allt fler miljarder i anslag. Trots detta fungerar
            det mesta otillfredsställande.
          </note>
          <note>
            Det är helt enkelt så, att invandrarverket kännetecknas av samma
            typ av problem som rådde i Östeuropa -- en förstelnad, överbyråkratiserad
            organisation som lever sitt eget liv.
          </note>
          <note>
            Jag tror att vi måste börja tänka i nya banor när det gäller
            organiseringen av vårt flyktingmottagande.
          </note>
          <note>
            Behöver vi egentligen ett invandrarverk? Borde inte varje departement
            svara för invandrarfrågorna inom sitt område, medan en invandrarminister
            har samordningsansvar? Kunde inte tillståndsprövning helt föras
            över till regionala asylnämnder där muntligt förfarande kunde
            äga rum i alla tveksamma ärenden, och kunde inte kommunerna driva
            flyktingförläggningar? Även om man ger kommunerna en skälig ersättning,
            skulle det ändå bli billigare än att anlita herrar som Bert Karlsson.
          </note>
          <note>
            Flykting- och asylfrågor och medborgarrättsfrågor är främst rättssäkerhetsfrågor
            och passar illa både i arbets- och i bostadsdepartementet.
          </note>
          <note>
            Och framför allt: Vi måste snabbt få regler som ger asylsökande
            rätt att arbeta under väntetiden. Jag tror att det är nödvändigt
            med ett radikalt nytänkande på dessa områden. Annars kommer de
            nuvarande missförhållandena att spela de främlingsfientliga krafterna
            i händerna, och därmed utgöra det största hotet mot asylrätten.
          </note>
          <note>
            Jag undrar när vi kan vänta oss ett mer genomarbetat förslag
            om en bättre fungerande flyktingmottagning. Vi har nu fått veta
            att vi på våra bord kommer att få frågan om överprövningsnämnd.
            Men det räcker inte.
          </note>
          <note type="speaker">
            Anf. 44 INGELA MÅRTENSSON (fp):
          </note>
          <note>
            Herr talman! I går blev jag uppringd av en man från Skåne, som
            engagerat sig för flyktingar i många år i olika organisationer
            -- Röda korset m.fl.
          </note>
          <note>
            Han var förtvivlad. Han hade nyligen varit med då en jugoslavisk
            familj fick besked om att den skulle utvisas från Sverige. Han
            sade att det var det mest skakande han varit med om. Familjemedlemmarna
            rev sönder sina kläder, kastade sig bakåt och skrek ut sin förtvivlan.
            De hade väntat i Sverige i elva månader på att få sin dom. När
            de fick den blev de helt knäckta, och de är nu intagna på psykiatrisk
            avdelning -- och i nästa vecka skall de utvisas.
          </note>
          <note>
            Pappan är politiskt förföljd, sonen har deserterat från armén,
            mamman har i sonens närvaro våldtagits av jugoslavisk polis i
            syfte att hon skulle avslöja uppgifter om sin man. Våldtäkt anser
          </note>
          <note>
            Amnesty vara lika med tortyr.
          </note>
          <note>
            Jag känner också en ensamstående mor, som i flera år engagerat
            sig för två unga arabiska bröder som deserterat från militären.
            De har varit i Sverige i över tre år och väntat otåligt på besked.
            Nu har de också fått besked om avvisning. Tre år av sina unga
            liv har de tillbringat i sysslolöshet och i orolig avvaktan på
            beslut. Situationen har gjort dem rastlösa och ångestfyllda. Den
            ensamstående modern har varit ett stort moraliskt stöd för dessa
            pojkar under den tid de har vistats i Sverige.
          </note>
          <note>
            Jag tog de här två exemplen för att visa på några som har gjort
            insatser. Men det finns otroligt många svenska medborgare som
            har engagerat sig för flyktingar här i landet. Det kan man knappast
            tro när man läser tidningar och tittar på TV. Där får vi snarare
            se hur främlingsfientliga inställningar kommer till uttryck. I
            stället borde vi få se ansiktena på de människor som engagerat
            sig för flyktingarna, för de gör heroiska insatser. Men det är
            främlingsfientlighet som är skrämmande och som kittlar journalister
            och sensationslystna läsare.
          </note>
          <note>
            Det har blivit mera opportunt och rumsrent att uttala sig negativt
            om invandrare.
          </note>
          <note>
            Jag vill i detta sammanhang nämna den kampanj som pågår i Göteborg
            mot byggandet av en moské.
          </note>
          <note>
            Den kampanjen är rent förfärlig, och den strider mot religionsfriheten
            i vårt land. Jag kan inte annat än se den kampanjen som uttryck
            för främlingsfientlighet. Jag vet att också Torgny
          </note>
          <note>
            Larsson kommer att ta upp den här frågan och utveckla den vidare.
            Jag tycker det är angeläget att vi reagerar mot den här typen
            av yttringar.
          </note>
          <note>
            Jag skulle önska att vi oftare fick se och höra talas om människor
            som engagerar sig för flyktingar. Då skulle kanske sådana humanitära
            värderingar i större utsträckning sprida sig till våra ungdomar.
          </note>
          <note>
            Valresultatet i skolorna hade då kanske inte blivit att eleverna
            i sådan stor utsträckning röstat på ytterlighetspartier som också
            för fram främlingsfientliga åsikter.
          </note>
          <note>
            I valrörelsen fick jag många gånger frågan om vi i folkpartiet
            vill att det skall komma fler flyktingar till Sverige. Nej, naturligtvis
            inte, svarade jag. Vi önskar inte att människor skall behöva fly
            från sina länder, tvärtom. Det bästa är naturligtvis om människor
            kan bo kvar i sina hemländer. Men situationen är ju inte sådan
            i världen, utan i stället är miljontals människor på flykt. Vi
            har som land förbundit oss i konventioner att ge asyl till människor
            som är politiskt förföljda i sina hemländer. Vi har råd att vara
            solidariska mot dem som har det svårt.
          </note>
          <note>
            Vi måste få en humanare flyktingpolitik, och det har vi hävdat
            länge från folkpartiets sida. Det betyder inte att vi skall släppa
            in vem som helst, men vi skall ta emot dem som är politiskt förföljda.
          </note>
          <note>
            Vi måste också lämna den politik som infördes vid
          </note>
          <note>
            Lucia år 1989. Den politiken har vi i folkpartiet tidigare vänt
            oss emot, och regeringsförklaringen har gjort klart att det skall
            bli en ändring på den punkten. I en humanare flyktingpolitik ingår
            också rätten till arbete, rätten att få snabbare beslut och inte
            behöva gå här i åratal och vänta i oro.
          </note>
          <note>
            Naturligtvis kan vi i Sverige inte ta emot alla flyktingar. Vi
            måste också verka för att andra rika länder påtar sig sin del
            av ansvaret. Inte minst i
          </note>
          <note>
            Europa bör man ha en större förståelse för de fattigaste länderna
            och hur man skall lösa flyktingfrågan. För att minska människors
            behov av att fly är det viktigt att vi håller fast vid vår biståndspolitik
            och att vi verkar för att andra industriländer också ställer upp
            med större bistånd än i dag. Det är också angeläget att vi ser
            till att konflikter av den typ som Daniel Tarschys tog upp här
            i dag, han pekade på Jugoslavien och de forna öststaterna, löses
            på ett annat sätt än genom vapen.
          </note>
          <note>
            Vi måste satsa på att lösa konflikter på fredlig väg.
          </note>
          <note type="speaker">
            Anf. 45 TORGNY LARSSON (s):
          </note>
          <note>
            Herr talman! Under de senaste åren har invandrarfientligheten
            och rasismen ökat på ett mycket oroväckande sätt i vårt land.
            Inte minst skolvalet gav besked om att många ungdomar har fallit
            offer för dessa stämningar. Det vi för några år sedan trodde var
            en liten obetydlig grupp fanatiker som inte har lärt någonting
            sedan 30-talet, utgör nu många människor som av olika skäl är
            fientligt inställda till invandrare, flyktingar och dem som har
            en avvikande bakgrund.
          </note>
          <note>
            Denna inställning tar sig många olika uttryck. Då det gäller
            det svenska u-landsbiståndet säger man att vi inte skall stödja
            fjärran länder och folk som bor långt bort från Sverige, utan
            främst dem som bor nära oss, precis som om solidaritet och rättvisa
            har att göra med avståndet från vårt land, antalet mil härifrån.
          </note>
          <note>
            Då det gäller invandrar- och flyktingpolitiken vill man kraftigt
            begränsa invandringen samtidigt som man sprider fördomar om människor
            med annat utseende och ursprung och dessa människors kultur.
          </note>
          <note>
            Det är nu nödvändigt att vi börjar granska vad denna rasism och
            invandrarfientlighet står för och innebär. Det är nödvändigt att
            vi ingående analyserar dess orsaker och följderna av om det inte
            görs något för att bekämpa den.
          </note>
          <note>
            Som Ingela Mårtensson nyss sade pågår det i hennes och min hemstad
            Göteborg en kampanj emot den invandrargrupp som utgörs av de där
            boende muslimerna, vilka länge velat bygga en moské. Det är naturligt
            att dessa människor vill kunna utöva sin religion i en för ändamålet
            lämpad byggnad, även om de för oss kan förefalla en smula annorlunda
            och har en avvikande uppfattning. Men om detta har stått en seg
            och utdragen strid där många fördomar har vädrats om människor
            med annat ursprung och med annan kultur och religion än den egna.
            I de fall man inte sagt blankt nej till ett moskébyge, har man
            menat att den kan byggas på någon annan plats än i den egna stadsdelen.
            Den kan väl byggas i centrala Göteborg, men inte här på
          </note>
          <note>
            Hisingen, sade en person som jag talade med.
          </note>
          <note>
            Mot beslutet att bygga moskén i stadsdelen
          </note>
          <note>
            Brämaregården på Hisingen har nu över 5 000
          </note>
          <note>
            människor protesterat i en namninsamling.
          </note>
          <note>
            Ledaren för denna namninsamling säger som svar på frågan om han
            inte är för religionsfrihet att denna i så fall bör vara geografiskt
            begränsad. På
          </note>
          <note>
            Hisingen skall vi inte ha någon religionsfrihet, säger han. För
            att ytterligare sätta press på myndigheterna har nu Hisingens
            kommunalförening, som står bakom denna aktion, beslutat ställa
            upp i söndagens kyrkofullmäktigeval, eftersom man protesterar
            mot att församlingen och dess präster vill värna om religionsfriheten.
            Just i dag har man inbjudit kommunstyrelsens ordförande, stadsdelsnämndens
            ordförande, biskopen och kyrkoherden till ett möte om den här
            frågan och vill ställa dem mot väggen.
          </note>
          <note>
            Enligt Göteborgs-Posten säger kyrkoherden i församlingen att
            den kampanj som moskémotståndarna i Hisingens kommunalförening
            driver påminner om 30-talets Tyskland.
          </note>
          <note>
            Främlingsfientlighet går stick i stäv mot en kristen människosyn,
            säger han. Jag skulle vilja tillägga att den strider mot den humanism
            i vår samhällssyn som präglat vårt land under mycket lång tid.
            Jag ringde honom för en timme sedan och frågade honom om han stod
            för de ord jag nyss läste upp.
          </note>
          <note>
            Ja, jag står för varje ord som stått i Göteborgs-
          </note>
          <note>
            Posten och i tidningarna, sade han. Det som är skrämmande är
            att det är så många olika slags människor från olika samhällsgrupper
            som fallit offer för dessa strömningar i tiden. En person sade
            enligt samma tidning: Religionsfrihet är ett öknamn på någonting
            vi inte kan acceptera.
          </note>
          <note>
            Det är nu nödvändigt att alla goda krafter hjälps åt att bekämpa
            den främligsfientlighet som nu visar sig alltmer tydligt. Det
            är nödvändigt att människor och organisationer i praktisk handling
            värnar om religions- och föreningsfrihet. Vi måste stödja de partier
            och krafter som vill värna synen på alla människors lika värde.
          </note>
          <note>
            Det är naturligt att invandrar- och flyktingfrågor lätt väcker
            starka känslor. Det har de gjort länge, och de kommer säkert att
            göra det även i framtiden.
          </note>
          <note>
            Den gamla regeringen lade fram en proposition om aktiv flykting-
            och immigrationspolitik. Den innebar förslag till förbättringar
            jämfört med nuvarande lagstiftning. Mycket viktigt var förslaget
            om en strategi inriktad på att angripa orsakerna till flyktingströmmarna
            liksom försöket att finna tydliga asylregler och önskan om att
            öka flyktingkvoten.
          </note>
          <note>
            Nu har den nya regeringen dragit tillbaka propositionen. Jag
            utgår ifrån att det snart skall komma en ny i stället. Det som
            nu är särskilt angeläget är att regeringens beslut av den 13
          </note>
          <note>
            december 1989, då reglerna för asylrätt kraftigt skärptes, snarast
            upphävs. Det är också nödvändigt med en intensifierad informationsverksamhet
            och opinionsbildning så att den ökade främlingsfientligheten och
            högerextremismen så snabbt som möjligt undanröjs.
          </note>
          <note>
            Demokratifrågor
          </note>
          <note type="speaker">
            Anf. 46 BIRGER HAGÅRD (m):
          </note>
          <note>
            Herr talman! Inte i något annat fritt land har vi kunnat bevittna
            en så stor utbredning av den offentliga makten som i Sverige.
            Det har skett en politisering över hela linjen, oftast då i demokratins
            namn. Men har detta verkligen inneburit att de enskilda människorna
            fått ett större inflytande?
          </note>
          <note>
            Nej, snarare tvärtom. De enskildas intressen har kommit i bakvatten.
            De enskilda människorna har fått allt svårare att kunna hävda
            sig mot den offentliga maktens anspråk.
          </note>
          <note>
            Ett tecken på detta har vi inte minst i Alvar
          </note>
          <note>
            Alvgard, mannen som dock, får vi hoppas och enligt vad som försports
            i dag, äntligen kommer att vederfaras den rättvisa som han under
            så lång tid kunnat ställa krav på.
          </note>
          <note>
            Det blir den nya borgerliga regeringens uppgift att med lagens
            hjälp stärka människornas fri- och rättigheter. Vår uppgift blir
            att öka medborgarnas rättssäkerhet, öka medborgarnas möjlighet
            att påverka de beslut som fattas. Detta är nödvändigt för att
            stärka demokratins livskraft. Därmed kan vi också leva upp till
            det som bl.a. min lärofader en gång i tiden, Gunnar Heckscher,
            med emfas brukade framhålla: Det är varje generations uppgift
            att vinna demokratin på nytt.
          </note>
          <note>
            Regeringsförklaringen tar upp några konkreta frågor. Den ena
            gäller skyddet för äganderätten, som skall skrivas in i grundlagen.
            Det sägs att regeringen avser att tillsätta en utredning för att
            lägga fram förslag om detta. Som Bertil Fiskesjö så riktigt påpekat
            i en artikel i Svenska Dagbladet är det inte så lätt att skriva
            in äganderätten i en fri- och rättighetsförklaring och ge ett
            effektivt grundlagsskydd. Det kan gärna bli en portalparagraf
            som alla bugar vördnadsfullt inför, men som det i själva verket
            blir relativt lätt att kringgå. Vi har sett rätt många exempel
            på detta.
          </note>
          <note>
            För egen del tror jag att enda sättet att komma till rätta med
            detta är att ställa krav på kvalificerade majoriteter när det
            finns risk för att man ger sig in på områden där den enskildes
            rätt kan komma att kränkas.
          </note>
          <note>
            Det behövs också att man i fri- och rättighetskatalogen för in
            ett skydd för näringsfriheten och för avtalsfriheten.
          </note>
          <note>
            En annan punkt som tas upp i regeringsförklaringen är möjligheten
            till ökat personval. Det skulle ge medborgarna bättre möjligheter
            att påverka vilka som skall representera dem. Det har aviserats
            att ett sådant förslag till ändring av valsystemet skall läggas
            fram.
          </note>
          <note>
            Här är vi inne på den gamla diskussion som gjort sig gällande
            sedan 1800-talets mitt, med John Stuart
          </note>
          <note>
            Mill, som förfäktade proportionalitetens princip, och Walter
            Bagehot som framför allt förfäktade majoritetsvalets roll i sammanhanget.
          </note>
          <note>
            Jag tror inte i och för sig att vi i detta land skulle vara mogna
            att gå över till ett helt nytt valsystem.
          </note>
          <note>
            Visserligen har Björn von Sydow i en artikel i
          </note>
          <note>
            Dagens Nyheter för någon tid sedan förfäktat det franska systemet
            med dubbla omgångar, men fortfarande med just majoritetsval i
            enmansvalkretsar. Där har man en andra omgång för den som inte
            uppnått 50 % i första omgången.
          </note>
          <note>
            Jag tror inte tiden är mogen för detta. Inte heller tror jag
            att man kommer att vara mogen för att ge sig in på t.ex. det tyska
            valsystemet, som jag måste säga att jag har starka sympatier för.
            Där har medborgarna två röster. En lämnas regionvis, där proportionalitet
            tillämpas, medan den andra används för enmansvalkretsar till den
            andra hälften av Bundestag. I och för sig skulle detta kanske
            vara en lämplig utväg, men jag tror väl mera på att man i så fall
            antingen ger sig in på den finländska modellen eller också på
            den belgiska, kanske med modifieringar åt det ena eller det andra
            hållet. Att vi ändå kommer att få en markering gör det möjligt
            för väljarna att kunna rösta på person och inte bara på parti.
          </note>
          <note>
            Sedan är det en annan sak, som den ärade ledamoten Hugo Hegeland
            har påpekat i flera inlägg i tidningar. Man kanske inte skall
            överdriva personvalets betydelse i den massmediernas tid som vi
            nu upplever. Det blir nog ändå Ingvar
          </note>
          <note>
            Carlsson, Calle Bildt, Bengt Westerberg och andra som kommer
            att tilldra sig det största intresset.
          </note>
          <note>
            Det kommer också att vara nödvändigt -- och den frågan kommer
            att tas upp i konstitutionsutskottet -- att på något sätt åstadkomma
            tekniska förändringar som gör det omöjligt att träda fram på det
            sätt som skedde i fyrstadskretsen. Där förde man under olika partibeteckningar
            fram de egna namn som skånepartiet ville föra fram. Det är ett
            oskick som man bör stävja på något sätt.
          </note>
          <note>
            Det finns många andra områden, herr talman, som det skulle vara
            intressant att gå närmare in på. Vi kan tala om den negativa föreningsrätten,
            ett område som det behöver göras någonting åt, liksom möjligheten
            för enskilda människor att ta initiativ till folkomröstningar.
            Just initiativsidan synes mig vara försummad.
          </note>
          <note>
            Även i övrigt finns en rad områden som väl skulle förtjäna uppmärksamhet,
            men jag hoppas att det som har kommit fram i regeringsförklaringen
            också skall kunna leda fram till positiva resultat, allt i syfte
            att stärka den svenska demokratin.
          </note>
          <note type="speaker">
            Anf. 47 OLLE SCHMIDT (fp):
          </note>
          <note>
            Herr talman, ärade ledamöter! Årets valresultat var omtumlande
            för många. Oron i den svenska valmanskåren gav ett resultat, som
            ingen bara för något år sedan kunde förutse. Förvisso ett memento
            för oss från de s.k. etablerade politiska partierna. Vårt vanliga
            svenska sätt att driva politik, att debattera, bl.a. i denna kammare,
            att lösa politiska problem och att fånga upp medborgarnas krav
            på förändringar har fått en rejäl örfil av de svenska väljarna.
          </note>
          <note>
            Vi har därför all anledning att fundera över de politiska arbetsformerna,
            bl.a. riksdagens roll i den politiska vardagen.
          </note>
          <note>
            Valet gick illa för folkpartiet liberalerna, men jag är självfallet
            ändå nöjd med att Sverige fått en ny regering, som enligt regeringsförklaringen
            är beredd att föra en liberal politik.
          </note>
          <note>
            Dock finns det orosmoln som tornar upp sig. Det har nämnts tidigare
            i debatten.
          </note>
          <note>
            Årets val blev också ett val där grundläggande värderingar ifrågasattes
            -- som respekt för alla människors lika värde, som tolerans inför
            oliktänkande och som absolut rättssäkerhet för alla. Detta är
            för mig klassiska, humanistiska -- och för den delen liberala
            -- principer som ett demokratiskt samhälle alltid med kraft måste
            slå vakt om.
          </note>
          <note>
            Den ideologiska ensidighet som präglat det socialdemokratiska
            Sverige får nu inte bytas ut mot intolerans och respektlöshet.
            Och jag tänker inte bara på synen på invandrare och flyktingar
            utan på samhällsklimatet i stort. Extremhögerns framgångar i skolvalen
            måste tas på allvar. Det sker endast med en öppen och kritisk
            debatt. Tystnad vore förödande! Här har vi alla ett mycket stort
            ansvar.
          </note>
          <note>
            Herr talman! Så till mitt egentliga ämne: behovet av en förnyelse
            av det svenska regionala styret.
          </note>
          <note>
            Nu sammanfogas bit för bit ett nytt, enat Europa --
          </note>
          <note>
            utan gränser, men med allt starkare regioner. Det är därför hög
            tid att börja fundera över om Sveriges nuvarande samhällssystem
            kan fungera i det moderna Europa.
          </note>
          <note>
            Behovet av en ökande regional demokrati för att klara viktiga
            frågor kommer att bli stort -- som t.ex.
          </note>
          <note>
            specialistsjukvård, infrastruktur, kollektivtrafik, utbildnings-
            och forskningsfrågor och miljöfrågor.
          </note>
          <note>
            En viktig del i en levande demokrati är att människor känner
            att de verkligen kan påverka.
          </note>
          <note>
            När det gäller den regionala nivån ''göms många frågor undan''
            -- ett övergripande regionalt folkvalt forum saknas helt enkelt.
          </note>
          <note>
            Låt mig gå till mitt eget hemlän -- Malmöhus län.
          </note>
          <note>
            Vi har 20 kommuner, två landsting, fyra kommunalförbund, ett
            kommunförbund, otaliga mellankommunala samverkansorgan och bolag.
          </note>
          <note>
            Länsstyrelsen och statens övriga regionala instanser trasslar
            ytterligare till det hela. Den regionala röran är total.
          </note>
          <note>
            Går vi sedan över den konstlade länsgränsen till
          </note>
          <note>
            Kristianstad blir röran ännu större.
          </note>
          <note>
            I synnerhet i samband med den kommande
          </note>
          <note>
            Öresundsbron krävs nu samordning för att Skåne skall kunna hävda
            sig och stärka sin ställning.
          </note>
          <note>
            Herr talman! Ett sammanhållet Skåne med närheten till Själland
            får ca tre miljoner invånare med goda kommunikationer, mycket
            goda utbildnings- och forskningsmöjligheter. Vi får en gemensam
            bostads- och arbetsmarknad. Lägg därtill närheten till det alltmer
            dynamiska norra
          </note>
          <note>
            Tyskland, de gamla Hansastäderna.
          </note>
          <note>
            Ett första steg i rätt riktning -- ett mer sammanhållet Malmöhus
            län -- tas nu genom bildandet av ett gemensamt kommunalförbund
            mellan landstinget och Malmö stad när det gäller ansvaret för
            kollektivtrafiken. Men detta räcker givetvis inte.
          </note>
          <note>
            Jag vill därför vända mig till den nya regeringen --
          </note>
          <note>
            trots att deninte är här i kammaren -- och i synnerhet till den
            nya civilministern, Inger
          </note>
          <note>
            Davidsson. Nu är det hög tid att göra något åt det regionala
            styret i Sverige. Jag menar då inte att civilministern skall damma
            av de gamla förslagen om ökad länsdemokrati med länsparlament.
            Tiden och utvecklingen har sprungit ifrån dessa gamla 70-
          </note>
          <note>
            talsidéer. Ett nytänkande kan inte bygga på nuvarande landsting
            eller länsstyrelser.
          </note>
          <note>
            Nej, jag tänker på en total nyordning med en modern författning
            också på det regionala planet.
          </note>
          <note>
            Ingemar Mundebo, Carl Johan Åberg och den framlidne Gustaf Petrén
            har funderat i liknande banor -- ett Sverige med färre regioner.
            En del, också i den här kammaren, hävdar att detta är en omöjlighet
            i vårt befolkningsmässigt lilla men ytmässigt stora land. Jag
            tror dessa kritiker har fel.
          </note>
          <note>
            Hur som helst har vi i de södra delarna av Sverige blivit politiskt
            överens om att börja arbetet med att skapa ett gemensamt Skåne,
            ett folkvalt skånskt parlament. Enighet har kunnat nås i både
          </note>
          <note>
            Malmöhus läns landsting och Malmö kommunfullmäktige. Flera av
            partierna i
          </note>
          <note>
            Kristianstads län är inne på samma linje. Självfallet måste dessa
            frågor lösas i samförstånd mellan våra båda län.
          </note>
          <note>
            Det är ändå min förhoppning, herr talman, att riksdag och regering
            stöder oss nerei Skåne, så att detta förändringsarbete kan komma
            i gång snabbt.
          </note>
          <note>
            Jag tror nämligen att de principer som väglett oss gäller för
            hela landet.
          </note>
          <note>
            Inrättandet av folkvalda regionparlament med ökade beslutsmöjligheter
            skulle stärka demokratin och även öka människors valfrihet. Ansvaret
            skulle bli synligare och makten flyttas från Stockholm till landsorten.
          </note>
          <note>
            Riksdagens makt behöver minskas, och vi riksdagsledamöter behöver
            faktiskt inte vara så många. Samma sak gäller de centrala verken
            och myndigheterna -- minskad makt och minskad byråkrati.
          </note>
          <note>
            Jag ber alltså, herr talman, att riksdag och regering låter oss
            få börja i södra Sverige med den här nyordningen. Jag tror att
            det är av oerhört stor betydelse för att vi skall få en livskraftigare
            och modernare svensk demokrati i det Europa som nu formas, det
            Europa som vi i Sverige nu är beredda att gå in i.
          </note>
          <note>
            Anf. 48 Tredje vice talman BERTIL FISKESJÖ
          </note>
          <note>
            (c):
          </note>
          <note>
            Herr talman! Det har här refererats till regeringsförklaringen.
            Jag tycker att regeringsförklaringen är väldigt tunn när det gäller
            författningsfrågor och demokratifrågor över huvud taget. Det behövs
            vidare initiativ än vad som finns i regeringsförklaringen. Man
            kan naturligtvis vara tacksam för de initiativ som enligt regeringen
            skall tas, men det tillgodoser inte de reformkrav som jag anser
            att vi bör ställa på den svenska författningen.
          </note>
          <note>
            Vi har länge från centerpartiet krävt en bred författningsutredning,
            och vi har i motioner till riksdagen lagt fram förslag om frågeområde
            efter frågeområde. Om regeringen vill visa den goda viljan kan
            det vara ganska lätt att skriva direktiv med utgångspunkt i våra
            motioner.
          </note>
          <note>
            Jag hinner inte här gå in i detalj på de olika frågorna, eftersom
            taletiden är endast sex minuter, och det innebär att jag i hög
            grad får rada upp frågorna.
          </note>
          <note>
            För det första menar jag att en ny författningsutredning skall
            se över alla de punkter i grundlagen som vi i den här kammaren
            under de gångna åren har stridit kring utan att komma till enighet
            om vad de innebär. Det är djupt otillfredsställande att det finns
            en rad bestämmelser i vår författning där det har visat sig att
            vi i riksdagen kan hamna i olika uppfattningar om den rätta tolkningen.
            Så bör det icke få vara. Jag brukar säga att grundlagen skall
            hållas fräsch, dvs. att vi skall sätta oss ner och komma överens
            om formuleringarna och också om betydelsen av de formuleringar
            vi för in. Det gäller t.ex.
          </note>
          <note>
            skattebegreppet, tolkningen av förbudet mot retroaktiv beskattning.
            Det gäller normgivningsmaktens fördelning, och det gäller en lång
            rad andra frågor.
          </note>
          <note>
            Det finns även en lång rad andra ting som jag tycker att man
            skall ta upp. Birger Hagård var inne på personvalsfrågan, och
            den är viktig. Jag har också tidigare angivit hur jag anser att
            de frågorna skall lösas. Majoritetsval är ju ingen lösning.
          </note>
          <note>
            Majoritetsval är inget personval, det måste understrykas med
            breda streck. De som väljer i enmansvalkretsar har ju i fråga
            om kandidater för det parti de röstar på inget val, utan de måste
            helt enkelt ta den kandidat som partiet har ställt upp.
          </note>
          <note>
            Personval är således möjligt endast inom ramen för ett proportionellt
            valsystem. Jag har alltså uppfattningar om hur det bör gå till,
            men det hinner jag inte nu utveckla närmare.
          </note>
          <note>
            Birger Hagård nämnde också missbruken av vallagens generösa bestämmelser
            vad gäller att ställa upp i val, vilket har förekommit i olika
            delar av vårt land, mest utrerat i Skåne. Vi måste rensa upp i
            dessa bestämmelser. Det får icke fortsättningsvis kunna gå till
            på det sättet. Det vi har fått bevittna är ju närmast en fråga
            om bedrägeri.
          </note>
          <note>
            Folkomröstningsinstitutet bör vi ta itu med. Jag menar att vi
            skulle ha samma ordning som man har på många andra håll i världen.
            Folkinitiativ kan naturligtvis diskuteras, men jag tror att i
            varje fall ett första steg skulle kunna vara att beslut fattas
            i riksdagen och att en minoritet av riksdagen därefter får möjlighet
            att kräva att frågan skall gå till folkomröstning, dvs. ungefär
            samma bestämmelser som vi har när det gäller folkomröstningar
            om grundlagar. Detta system skulle ha många fördelar jämfört med
            det nuvarande, som ju, om vi använder det, kan leda till besvärliga
            tolkningstvister. Vi har ju alla därvidlag kärnkraftsomröstningen
            i minne.
          </note>
          <note>
            Bestämmelserna om upplösningsrätt och extraval måste vi ta upp
            till diskussion, och sedan har vi länsdemokratifrågorna, som Olle
            Schmidt tog upp.
          </note>
          <note>
            Detta är ganska märkligt. Vi i centerpartiet har år efter år
            väckt motioner i dessa frågor. Vi har motioner som nu ligger i
            konstitutionsutskottet där vi, såvitt jag kan förstå av den preliminära
            diskussionen, blir ensamma. Jag uppmanar Olle
          </note>
          <note>
            Schmidt att tala med Ylva Annerstedt och andra folkpartister
            som sysslar med dessa frågor.
          </note>
          <note>
            Jag noterade att socialdemokraten Widar
          </note>
          <note>
            Andersson i sitt anförande i går tog upp dessa frågor och fäste
            mycket stor vikt vid dem. Vi behöver regionala parlament, sade
            han bl.a. Han är socialdemokrat. Socialdemokraterna i konstitutionsutskottet
            är nu beredda att avstyrka centerpartiets motion.
          </note>
          <note>
            Bertil Persson, som är moderat från Skåne, hade tidigare i dag
            ett anförande i vilket han kom in på dessa frågor. Moderaterna
            i konstitutionsutskottet är beredda att avstyrka centerpartiets
            motion.
          </note>
          <note>
            Det måste finnas någon korrespondens mellan å ena sidan allt
            prat som förekommer och det som skrivs i tidningarna t.ex. i Skåne
            från företrädare för de andra partierna och å andra sidan det
            ställningstagande man är beredd att göra här i riksdagen.
          </note>
          <note>
            I anknytning till detta kan man naturligtvis nämna frågan om
            skilda valdagar, som ju blir ännu viktigare om vi skapar regionala
            parlament med ett övergripande ansvar för regionen. Frågan är
            viktig redan nu, men den blir i så fall ännu viktigare.
          </note>
          <note>
            Odd Engström hade i går ett något märkligt anförande om riksdagen
            och utskottens verksamhet här i riksdagen. Han lovade då att sluta
            varje anförande med att finansutskottet skall förstärkas.
          </note>
          <note>
            Vi har en intern riksdagsutredning som håller på med dessa frågor,
            och det är den rätta platsen att ta upp frågor av denna karaktär.
          </note>
          <note type="speaker">
            Anf. 49 OLLE SCHMIDT (fp) replik:
          </note>
          <note>
            Herr talman! Jag kan försäkra Bertil Fiskesjö om att jag i dessa
            frågor har varit så litet tyst som möjligt. Jag tycker att Bertil
            Fiskesjö möjligtvis gör det litet lätt för sig, och det var därför
            jag poängterade att det inte handlar om de gamla 70-
          </note>
          <note>
            talsidéerna om länsdemokrati och länsparlament.
          </note>
          <note>
            Jag menar, och jag uppfattade det så att även Widar
          </note>
          <note>
            Andersson i sitt anförande i går var inne på det, att
          </note>
          <note>
            Sverige skall ha större regioner med regionparlament. Vi kan
            inte bygga på att sammanföra landsting och länsstyrelser. Det
            var den idé som fördes fram på 70-talet, och jag vet att centern
            har drivit den länge. Låt oss inte träta om detta.
          </note>
          <note>
            Jag tror att det sker ett uppvaknande inom samtliga politiska
            partier.
          </note>
          <note>
            Man kan ibland konstatera, Bertil Fiskesjö, att ljuset kommer
            från söder, från Skåne, och där har vi i alla fall både i Malmö
            och ute i länet blivit alltmer överens över partigränserna. Jag
            hoppas att vi också får med våra vänner i Kristianstad, så att
            vi kan sprida ljuset ända upp till denna kammare. Jag tror att
            det är helt nödvändigt att Sverige får en modernare författning
            i detta stycke.
          </note>
          <note>
            Jag vill inte ironisera över att kammaren ser ut son den gör
            -- det vore förmätet av mig efter bara några dagar här -- men
            debatten kändes friskare i Malmö kommunfullmäktige än i denna,
            i och för sig mycket begåvade, församling. Det är bl.a. färre
            åhörare här. Jag tror att det är nödvändigt att förändra arbetsformerna.
            Ett sätt kan vara att ge regionparlamenten ökade beslutsmöjligheter.
            Då behövs det inte så många bänkar och så många ledamöter här,
            utan de kan få vara på sin hemort och besluta mer. Det är det
            som är det allra viktigaste. Man skall inte skapa nya politiska
            organ som inte har makt och befogenheter, vilket diskussionen
            på 70-talet mer handlade om.
          </note>
          <note type="speaker">
            Anf. 50 BIRGER HAGÅRD (m) replik:
          </note>
          <note>
            Herr talman! Bertil Fiskesjö tog upp en rad angelägna områden,
            men tidsbegränsningen till sex minuter gör att man inte hinner
            med allt. Jag vill dock gärna säga att jag instämmer i mångt och
            mycket av vad han sade om angelägna reformområden.
          </note>
          <note>
            Han tog upp det speciella krav som har ställts av centerpartiet
            när det gäller länsdemokratin. Det kanske inte är så underligt
            att Bertil Fiskesjö inte får med sig resten av utskottet, med
            tanke på att det snarast är 1960- och 1970-talsidéer som ligger
            bakom, som Olle Schmidt sade. Det är inte sagt att vi skall förstärka
            landstingen. Det finns många partier -- bl.a. det jag tillhör
            -- som tvärtom mycket väl kan tänka sig att avskaffa landstingen.
            Om man skall göra någonting på detta område får man nog tänka
            nya tankar, och kanske också se över hela länsindelningen och
            komma in på nya, regionala parlament.
          </note>
          <note>
            Till de frågor som har tagits upp här skulle jag också vilja
            lägga denna, som nämns i regeringsförklaringen, nämligen att man
            avser att föreslå sådana lagändringar att friheten ökar på radio-
            och TV-området och att det i princip skall bli fri etableringsrätt.
            Detta är en väsentlig ståndpunkt, och jag hoppas att man med kraft
            skall kunna driva denna från den nya regeringens sida.
          </note>
          <note>
            Anf. 51 Tredje vice talman BERTIL FISKESJÖ
          </note>
          <note>
            (c) replik:
          </note>
          <note>
            Herr talman! Nej, så lätt kommer man inte undan i debatter i
            denna kammare. De förslag som vi har lagt fram om länsdemokrati
            innesluter mycket väl de förändringar som Olle Schmidt tydligen
            vill ha.
          </note>
          <note>
            Jag är öppen för att vi kan behöva förändra regionerna, men grundtanken
            är den som vi har drivit länge här i kammaren. Ljuset i denna
            fråga har alltså brunnit i riksdagen i många år. Det är ingenting
            som några kommunalpolitiker i Malmö har kommit på, utan det har
            varit en ledande fråga för oss inom centerpartiet länge.
          </note>
          <note>
            I samband med att vi nu diskuterar regionernas
          </note>
          <note>
            Europa och hur det folkliga inflytandet skall göra sig gällande
            på länsplanet, är det självklart att vi också skall se på den
            organisatoriska och den regionala indelningen. Den nuvarande konstruktionen
            är helt tokig, med ett slags tudelning mellan ett folkvalt parlament
            och en statlig myndighet, som dessutom har fått förstärkta funktioner
            för varje beslut som riksdagen har fattat i denna fråga under
            senare år. Den statliga, direkta styrningen över länen har alltså
            ökat år efter år genom beslut som har fattats, mot våra protester,
            i denna kammare. Utvecklingen har därmed gått i galen riktning.
          </note>
          <note>
            Olle Schmidt är välkommen att jobba för dessa frågor. Han kan
            börja med att övertyga ledamöterna i den egna riksdagsgruppen
            -- då har han bidragit till att sprida ljuset dit åtminstone.
          </note>
          <note type="speaker">
            Anf. 52 INGVAR SVENSSON (kds):
          </note>
          <note>
            Herr talman! Ordet demokrati är kanske ett slitet ord i den politiska
            debatten, men värdena bakom begreppet tillhör vårt samhälles viktigaste
            grund.
          </note>
          <note>
            Inte minst de senaste årens händelser i Öst- och
          </note>
          <note>
            Centraleuropa visar på en mycket djup längtan efter och en hög
            värdering av demokratin.
          </note>
          <note>
            Det största problemet i de kommunistiska staternas samhällsbild
            var inte bara bristen på varor och tjänster -- även om det är
            nog så allvarligt -- utan främst det tillstånd av moralisk bankrutt
            som framskapats. Längtan efter en samhällsordning som bygger på
            klara etiska principer om människovärde och mänsklig värdighet
            har varit det pådrivande i den här frigörelseprocessen.
          </note>
          <note>
            Men demokratin är inte en process som når en slutpunkt. Det finns
            ingen slutgiltig demokratisk lösning på samhällets organisation.
            Demokratin måste ständigt återerövras.
          </note>
          <note>
            Demokratin är inte bara en institutionell modell, där en majoritet
            styr över en minoritet.
          </note>
          <note>
            Demokratins substans ligger i de grundläggande värdena och värderingarna
            -- det måste finnas en etisk dimension och grund. Utan den blir
            demokratin bara ord utan innehåll.
          </note>
          <note>
            Herr talman! Vad det handlar om är en sammanhållen människosyn
            i botten. Och denna människosyn måste vara en integrerad del av
            vårt tänkande. Speciellt viktigt är det att de uppväxande införlivar
            denna inre kompass på ett tidigt stadium.
          </note>
          <note>
            Det är först när vi klarar av att frilägga och utkristallisera
            grunden i denna människosyn som vi har en rimlig chans att hindra
            de krafter som vill undergräva demokratin. Är värdena och värderingarna
            förankrade i vårt inre tänds varningssignalerna snabbt om vi ser
            tendenser som står i strid med den här grundsynen.
          </note>
          <note>
            Just därför är en levande etisk debatt om vårt samhälles grundläggande
            värden en fortgående nödvändighet. Ordet samhälle betyder för
            övrigt gemensam grund.
          </note>
          <note>
            Det behövs en närvaro av ett alldeles specifikt människovärde.
            Detta människovärde utsätts för hot från olika områden. Vi kan
            se det på att ekologismen breder ut sig, dvs. att människan betraktas
            som en djurart bland andra. I sin förlängning kan det ge underlag
            för politiska filosofier som närmar sig socialdarwinismen på sin
            tid. Djungelns lag kan bli rådande.
          </note>
          <note>
            Men även forskningsinriktningen tenderar på sina håll att undergräva
            människovärdet och sätta det på undantag, till förmån för något
            slags nyttomaximeringsprincip. Även rasismen, som många talare
            har varit inne på i dag, är en grogrund som sätter människovärdet
            på undantag. Vi får alltså inte släppa taget om människovärdet
            i den politiska debatten.
          </note>
          <note>
            Herr talman! Vidareutvecklingen av demokratin bör bygga på de
            små, nära gemenskaperna -- ett uttryck som används i regeringsförklaringen.
            Det är i de små, nära gemenskaperna som vi växer, mognar och utvecklas
            som människor. Verklig mänsklig kommunikation sker ju ansikte
            mot ansikte, och detta kan bara bli en realitet i de små gemenskaperna.
            Det kan lätt bevisas matematiskt, genom att de parvisa relationerna
            i en grupp växer i antal mycket snabbare än gruppens storlek.
          </note>
          <note>
            Bygger vi ett samhälle med många starka, små naturliga gemenskaper
            så skapas också en betydande motkraft mot auktoritära system och
            ett auktoritärt tänkande. Det är i de små naturliga gemenskaperna
            som vi har den goda motpolen mot det monolitiska samhället.
          </note>
          <note>
            I den politiska debatten diskuteras både centralisering och decentralisering.
            Centralisering är en idé om ordning, och decentralisering är en
            idé om frihet. Men det går att avbalansera denna paradox, detta
            spänningsfält. Här tror jag att den svårstavade subsidiaritetsprincipen
            kommer att vara av stor betydelse i den framtida demokratiska
            utvecklingen. Principen är genial och enkel och borde tas på fullt
            allvar som verktyg i den svenska demokratiprocessen. Den går kort
            och gott ut på följande: I en hierarkisk organisation vilar bevisbördan
            alltid på dem som vill beröva en lägre nivå eller gemenskap dess
            funktion och därmed dess frihet och ansvar; de måste helt enkelt
            bevisa att den lägre nivån eller gemenskapen är ur stånd att fullgöra
            den avsedda funktionen på ett tillfredsställande sätt och att
            den högre nivån kan göra det på ett bättre sätt.
          </note>
          <note>
            Enligt den här maktfördelningsprincipen blir de små gemenskaperna
            det fundamentala.
          </note>
          <note>
            Teorin bakom subsidiaritetsprincipen har utvecklats inom den
            katolska socialetiken och anammades tidigt av de kristdemokratiska
            partierna på kontinenten. Nu har den också blivit vägledande för
            det utvecklande arbetet inom EG.
          </note>
          <note>
            Herr talman! Subsidiaritetsprincipen kommer att bli ett mycket
            användbart verktyg i den fortsatta utvecklingen av den svenska
            demokratin. Det är en förhoppning som vi kristdemokrater har.
          </note>
          <note>
            Till sist, herr talman: Systembyggarna -- främst hemmahörande
            i den socialistiska ideologin --
          </note>
          <note>
            borde nu ha haft sin alltför väl tillmätta tid, som blir en parentes
            i svensk nutidshistoria. Nu är det dags för ett mer värdeorienterat
            tänkande, och där vill vi kristdemokrater gärna bidra.
          </note>
          <note type="speaker">
            Anf. 53 BJÖRN VON DER ESCH (m):
          </note>
          <note>
            Herr talman! Riksdagens viktigaste uppgift är att stifta de lagar
            efter vilka landet skall styras.
          </note>
          <note>
            Det är medborgarnas skyldighet att sedan följa lagarna.
          </note>
          <note>
            Medborgarnas respekt för lagarna är en förutsättning för att
            demokratin skall fungera.
          </note>
          <note>
            Men för att lagar skall vinna respekt hos medborgarna krävs att
            lagarna i sig är utformade i överensstämmelse med det rättssystem
            som vunnit legalitet i vårt land.
          </note>
          <note>
            De ramar som gäller för lagstiftningen anges i våra grundlagar
            och då framför allt i regeringsformen.
          </note>
          <note>
            Detta är den gängse uppfattningen. Inte desto mindre visar den
            sig allt oftare vara otillräcklig och blir därigenom direkt missledande.
          </note>
          <note>
            Under senare år har Sverige i accelererande takt drabbats av
            fällande domar i Europadomstolen.
          </note>
          <note>
            Den sammanfattande benämningen för dessa domar är ''brott mot
            konventionen för de mänskliga fri- och rättigheterna''.
          </note>
          <note>
            Utöver de ekonomiska konsekvenser som fällande domar innebär
            för svenska staten medför givetvis det uppseendeväckande höga
            antalet fällande domar i Strasbourg att Sveriges anseende som
            rättsstat lider skada, framför allt i internationellt perspektiv.
          </note>
          <note>
            Som jag nyss påpekade är den gängse uppfattningen att ramarna
            för vår lagstiftning utgörs allenast av grundlagarna.
          </note>
          <note>
            Så är emellertid ej längre fallet. Sverige har undertecknat en
            rad internationella konventioner.
          </note>
          <note>
            Därmed förväntas Sverige också uppfylla de åtaganden man därigenom
            gjort. Till åtagandena hör bl.a. Europakonventionen, som uppenbart
            ej respekteras. Därom vittnar de fällande domarna.
          </note>
          <note>
            Lagstiftarna, dvs. vi i denna riksdag, har inte till fullo insett
            att Europakonventionen skall tillmätas största betydelse även
            vid svensk lagstiftning. Detta är för många något nytt och främmande,
            men det är också ofrånkomligt inför den integration i Europa som
            nu förestår. Att vi dessutom högtidligen förbundit oss att följa
            konventionen borde i och för sig vara skäl nog att respektera
            den.
          </note>
          <note>
            Inom kort skall denna riksdag ta ställning till något så ovanligt
            och samtidigt betydelsefullt som en ny grundlag.
          </note>
          <note>
            Denna yttrandefrihetsgrundlag innehåller avsnitt som uppenbart
            strider mot Europakonventionen och därmed utgör brott mot mänskliga
            rättigheter.
          </note>
          <note>
            Jag avser därvid bl.a. yttrandefrihetsgrundlagen 1
          </note>
          <note>
            kap. 12 §. Där stadgas att möjligheten skall ges att i lag meddela
            föreskrifter om förbud mot kommersiell reklam i såväl radio som
            TV.
          </note>
          <note>
            En sådan förbudslagstiftning, dessutom i grundlag, står i uppenbar
            strid med Europakonventionen artikel 10, som bl.a. stadgar att
            för att en inskränkning i yttrandefriheten skall vara godtagbar
            måste den inte endast vara föreskriven i lag -- den skall dessutom
            ''vara nödvändig i ett demokratiskt samhälle''.
          </note>
          <note>
            Reklamförbudet i radio/TV uppfyller inte detta rekvisit. Det
            framgår av två nyligen avkunnade domar i Europadomstolen. Man
            kan ju bara tänka tanken att det fanns möjlighet att förbjuda
            annonser i svensk press. Hur skulle svensk press då kunna finansiera
            sig?
          </note>
          <note>
            I detta sammanhang finns skäl att hänvisa till moderaternas partimotion
            1990/91:K216 angående ökad rättssäkerhet. Där sägs under avsnittet
          </note>
          <note>
            Respektera Europadomstolens utslag att Sverige under senare tid
            vid flera tillfällen fällts av
          </note>
          <note>
            Europadomstolen och att det är tydligt att svensk rättsordning
            inte uppfyller Europakonventionens krav.
          </note>
          <note>
            Vidare sägs att en allmän genomgång av svensk lagstiftning krävs
            i syfte att undanröja motsättningar mellan svensk lag och konventionen.
          </note>
          <note>
            Förre utrikesministern Sten Andersson förklarade å regeringens
            vägnar den 16 juli 1991, alltså i somras, i skrivelse till International
            Center of
          </note>
          <note>
            Censorship i London att konventionen utgör en del av vår inhemska
            lagstiftning, även om den inte är direkt applicerbar.
          </note>
          <note>
            Uttalandet inger hopp om att den tid nu är definitivt förbi då
            Europadomstolen betraktades blott och bart som Petréns lekstuga.
          </note>
          <note>
            Riksdagens två största partier har således under detta år öppet
            förklarat att Europakonventionen skall tillmätas största betydelse
            vid svensk rättstillämpning.
          </note>
          <note>
            Skulle riksdagen trots nämnda deklarationer nu anta en grundlag
            som på avgörande punkter står i uppenbar strid med Europakonventionen
            fortsätter riksdagen därmed att allvarligt åsidosätta gjorda rättsliga
            internationella åtaganden.
          </note>
          <note>
            Yttrandefrihetsgrundlagen kan därför inte antas i sin nuvarande
            utformning.
          </note>
          <note>
            Anf. 54 Tredje vice talman BERTIL FISKESJÖ
          </note>
          <note>
            (c) replik:
          </note>
          <note>
            Herr talman! Jag tycks vara den ende av de anmälda talarna under
            det här avsnittet som var med när vi antog yttrandefrihetsgrundlagen,
            som nu är vilande, och för den skull vill jag gärna säga ett par
            ord. Jag vill tillägga att vi ju så småningom skall behandla den
            en andra gång här i kammaren, och då kan vi föra en utförligare
            debatt.
          </note>
          <note>
            Den beskrivning som här gavs av hänsynen till
          </note>
          <note>
            Europakonventionen om mänskliga rättigheter var inte korrekt.
            Det är t.o.m. direkt inskrivet att lagrådet vid sin bedömning
            av lagförslag till riksdagen skall ta hänsyn till internationella
            konventioner av det här slaget, och det gör man ganska ofta.
          </note>
          <note>
            Det är att märka att det i lagrådets yttrande över förslaget
            till ny yttrandefrihetsgrundlag fanns en del anmärkningar på olika
            punkter. En del tog vi hänsyn till i konstitutionsutskottet, andra
            gick vi förbi. Men av intresse i det här sammanhanget är att det
            inte fanns någon anmärkning om att lagförslaget skulle bryta mot
            Europakonventionen för mänskliga fri- och rättigheter.
          </note>
          <note>
            Detaljerna i den här debatten kan vi ta upp till diskussion när
            förslaget kommer upp till slutligt avgörande, men jag vill redan
            nu säga att grundlagsbestämmelsen som sådan inte kan påstås strida
            mot Europakonventionen artikel 10.
          </note>
          <note>
            Däremot kan möjligen lag stiftad på grundval av denna bestämmelse
            komma att anhängiggöras vid
          </note>
          <note>
            Europadomstolen, men det är en helt annan fråga.
          </note>
          <note>
            Det är grundlagen vi skall ta ställning till nu.
          </note>
          <note>
            När det gäller de fällande domarna mot Sverige i
          </note>
          <note>
            Europadomstolen vill jag rent allmänt säga att det övervägande
            antalet av dem har berott på en så småningom ändrad praxis från
            domstolens sida när det gäller att avgöra huruvida en enskild
            person har fått en adekvat rättslig behandling av sitt ärende
            i medlemslandet. Här har jag för min del länge krävt -- och det
            har givit ett partiellt resultat -- att vi skall ha generella
            möjligheter att gå till domstol med beslut i förvaltningsärende.
            Det är där bristerna i huvudsak har funnits. Numera kan man gå
            över regeringsrätten. Men jag tycker inte att det är tillfredsställande,
            utan jag anser att vi skall gå vidare i den här frågan och införa
            ungefär samma system som man har i t.ex. våra grannländer
          </note>
          <note>
            Danmark och Norge.
          </note>
          <note type="speaker">
            Anf. 55 BJÖRN VON DER ESCH (m)
          </note>
          <note>
            replik:
          </note>
          <note>
            Herr talman! Jag vill tacka Bertil Fiskesjö för repliken. Bertil
            Fiskesjö sade att det inte är riktigt att man inte har granskat
            det i förhållande till
          </note>
          <note>
            Europakonventionen. Lagrådet skulle ha gjort det.
          </note>
          <note>
            Om jag uppfattade Bertil Fiskesjö rätt sade han att man gör det
            ganska ofta. Jag vill lägga tonvikten vid
          </note>
          <note>
            ''ganska''. I det här fallet har någon granskning gentemot Europakonventionen
            inte skett i den utsträckning som behövs.
          </note>
          <note>
            Jag vill gärna hänvisa till dagens ledare i Svenska
          </note>
          <note>
            Dagbladet som är rubricerad ''Tvivelaktig grundlag''. I ledaren
            står att enligt flera jurister med sakkunskap på området står
            möjligheten i yttrandefrihetsgrundlagen att förbjuda reklam i
            strid med Europakonventionen om de mänskliga fri- och rättigheterna.
            Utskottet borde därför kalla till förhör för att utreda detta,
            innan yttrandefrihetsgrundlagen skickas till riksdagen för slutgiltigt
            avgörande, såvida man inte tycker att det är roligt att se Sverige
            fällt i Europadomstolen.
          </note>
          <note>
            Jag vill understryka att det kanske allra viktigaste i det här
            skedet är att konstitutionsutskottet utreder denna fråga i grunden
            och kallar in expertis på
          </note>
          <note>
            Europarättsfrågor innan man godkänner yttrandefrihetsgrundlagen.
          </note>
          <note>
            Anf. 56 Tredje vice talman BERTIL FISKESJÖ
          </note>
          <note>
            (c) replik:
          </note>
          <note>
            Herr talman! Jag har självfallet inget emot att vi bereder alla
            ärenden så noggrant och ingående som möjligt. Nu råkar det vara
            så att jag har suttit med i det förberedande arbetet med den här
            grundlagen i en särskild arbetsgrupp och tidigare i den s.k.
          </note>
          <note>
            yttrandefrihetsutredningen. Jag kan försäkra att vi hade alla
            texter framme som tänkas kunde, bl.a.
          </note>
          <note>
            den europeiska konventionen om övergripande
          </note>
          <note>
            TV-sändningar m.m., EGs direktiv i dessa frågor och naturligtvis
            även Europarådskonventionen. Vi förde också mycket ingående diskussioner
            i dessa frågor när vi fattade beslut om grundlagen som vilande.
          </note>
          <note>
            Grundlagsförslaget är antaget med nästan total enighet, vilket
            framgår av betänkandet. I den mån det skulle finnas anmärkningar,
            riktar sig dessa anmärkningar i så fall gentemot samtliga partier.
          </note>
          <note>
            Jag vill tillägga att vi naturligtvis skall vara noggranna när
            vi lagstiftar, men vi lagstiftar inte i den svenska riksdagen
            på grundval av ledarstick i den ena eller den andra tidningen.
            Vi får själva utreda frågorna och komma fram till vad vi anser
            vara rätt och riktigt.
          </note>
          <note>
            Det här är ett svårt område. Vi har hållit på med dessa frågor
            i årtionden. Det var svårt även under slutskedet, eftersom det
            fanns vissa avvägningar som man måste göra. Liksom när det gäller
            de andra grundlagarna är denna grundlag öppen för förändringar.
            Som det sades redan år 1909, finns det en inbyggd trygghet i författningen,
            nämligen stadgandet om möjligheten att förändra densamma. Det
            har vi utnyttjat när det gäller regeringsformen, riksdagsordningen
            och tryckfrihetsförordningen.
          </note>
          <note>
            Det är klart att vi kan ändra på den här grundlagen så småningom
            om det skulle visa sig att det finns bestämmeler i den som inte
            är bra eller som till äventyrs, vilket jag inte tror, inte skulle
            vara förenliga med internationella åtaganden. Jag tycker dock
            att det skulle vara stor skada om man nu satte i gång en aktion
            för att stoppa det här grundlagsverket i dess helhet. Då har man
            missat själva poängen med den nya yttrandefrihetsgrundlagen.
          </note>
          <note type="speaker">
            Anf. 57 BJÖRN VON DER ESCH (m)
          </note>
          <note>
            replik:
          </note>
          <note>
            Herr talman! Jag menar inte heller att vi på något sätt skall
            stifta grundlagar efter ledarstick. Jag vill dock försöka påpeka
            hur viktigt det är att man innan förslaget läggs på riksdagens
            bord i KU tar in den expertis som finns.
          </note>
          <note>
            Storbritanniens främste expert på Europarätt har skrivit en promemoria
            på 43 sidor som berör detta.
          </note>
          <note>
            Han har kommit till slutsatsen att Sverige inte skulle ha en
            chans att klara sig i ett domstolsförfarande i Europadomstolen
            med ett fall där grundlagen åberopas.
          </note>
          <note>
            Jag har hört ett par gånger att denna lag skulle vara så utomordentlig
            därför att man har hållit på ett par årtionden med den. Jag skulle
            snarare säga att det visar på hur politikerna har manipulerat
            i minst 20
          </note>
          <note>
            år. Det finns inte ett land i Europa som inte har en lagstiftning
            där man har klarat ut frågan om kommersiell reklam i radio och
            TV. Sverige ligger t. o.m. efter Albanien på det här området.
          </note>
          <note>
            Österrike håller nu på med en sådan lagstiftning. I
          </note>
          <note>
            de numera fria staterna i öst fick man en vettig reklamlagstiftning
            redan efter ett par månader. Det skall inte behöva ta 20 år att
            klara ut en sådan detalj.
          </note>
          <note type="speaker">
            Anf. 58 HUGO HEGELAND (m):
          </note>
          <note>
            Herr talman! Jag tänker framföra några synpunkter på socialdemokraternas
            språkförvanskande verksamhet, vars syfte har varit att försköna
            den förda politiken.
          </note>
          <note>
            Redan Per Albin Hanssons kända uttryck
          </note>
          <note>
            Folkhemssverige är en språkförvanskning i syfte att försköna
            partiets politiska mål. Det uttalades i riksdagens remissdebatt
            år 1928 och angav socialdemokraternas målsättning, som man ville
            skulle omfattas av alla medborgare. Gunnar
          </note>
          <note>
            Fredriksson skriver mycket riktigt i sin bok Det politiska språket
            om begreppet folkhemmet som ett idealsamhälle, en utopisk socialism.
          </note>
          <note>
            Men vad är ett ''folkhem''? Det är en nära nog lika konstig konstruktion
            som ordet ''folkdemokrati''. I
          </note>
          <note>
            stället för att i klartext tala om att socialdemokraterna ville
            skapa ett socialistiskt samhälle, utnyttjade man beteckningen
            folkhem i förhoppning om att lättare få svenskarna att svälja
            och även välja den socialdemokratiska politiken.
          </note>
          <note>
            Ordet folkhem hade för övrigt använts redan av den frisinnande
            politikern Alfred Petersson i Påboda. I
          </note>
          <note>
            ett tal år 1909 sade han: ''Vårt samhälle, vad är det annat än
            ett människohem, ett stort folkhem.''
          </note>
          <note>
            Detta är ganska meningslösa tautologier. Men de kan vara farliga.
            Ett vanligt slagord i den nazistiska propagandan under Hitler-tiden
            var
          </note>
          <note>
            ''Volksgemeinschaft'', dvs. folkgemenskap. Det syftade på nazisternas
            påstådda strävan att utjämna klassmotsättningarna men blev tvärtom
            ett av argumenten för utrotande av judarna. Mina tankar går osökt
            till George Orwells bok 1984, där maktinnehavarnas manipulationer
            med språket obarmhärtigt gisslas.
          </note>
          <note>
            På 1930-talet fick jag som tonåring ofta höra uttrycket kohandel.
            Trots att detta uttryck ursprungligen betecknade en klandervärd
            benämning på överenskommelser mellan annars motsatta parter, försökte
            socialdemokraterna att ge uttrycket en mer humoristisk tolkning
            av den politiska krisuppgörelsen mellan svenska arbetare och bönder
            år 1933.
          </note>
          <note>
            1940-talet gav oss nästa socialdemokratiska slagord: Full sysselsättning.
            Det var en direkt översättning från William Beveridges bok Full
            employment in a free society, som kom ut 1944. På det slagordet
            levde Tage Erlander högt under 1950-
          </note>
          <note>
            och 1960-talet. Men när vi ändå registrerade en viss arbetslöshet,
            fick vi en förskönande benämning på arbetslösa: Friställda!
          </note>
          <note>
            I början av 1950-talet svarade dåvarande finansministern Per
            Edvin Sköld för ett förskönande uttryck, nämligen engångsinflation.
          </note>
          <note>
            Sedan dess har vi haft åtskilliga s.k.
          </note>
          <note>
            engångsinflationer, så att en krona då är i dag bara värd 10
            öre! Ordförvanskningen upprepades när socialdemokraterna beslutade
            om den konfiskatoriska beskattningen av försäkringsbolagens fonder
            hösten 1986. Då talades om en engångsskatt, vilket inte hindrade
            samma regering att senare beskatta även pensionsfondernas avkastning.
          </note>
          <note>
            Från 1960-talet kan nämnas några mindre insatser på området eufemismer
            i politiken. Inga Thorsson lanserade uttrycket bilburna ungdomar
            för raggare.
          </note>
          <note>
            Men alla bilburna ungdomar var ingalunda raggare!
          </note>
          <note>
            Och socialdemokratiska jurister började beteckna bilstölder som
            billån. Med det ordvalet kan alla stölder betecknas som lån när
            tjuven förklarar att hans avsikt hela tiden har varit att lämna
            tillbaka stöldgodset.
          </note>
          <note>
            Laila Freivalds uttryckte i slutet av samma årtionde sin fulla
            förståelse för ungdomar som lade beslag på andras bilar när de
            inte hade råd att själva köpa sig en bil. 20 år senare, som justitieminister,
            vidhöll hon sin uppfattning men förklarade att hon nu skulle uttrycka
            sig bättre. Förmodligen skulle hon använda sig av någon eufemistisk
            formulering om aktivt ungdomligt ingripande mot upprörande sociala
            orättvisor eller kanske åberopa Kar de
          </note>
          <note>
            Mumma och tala om ungdomars frigjordhetsmanifestationer!
          </note>
          <note>
            Varje årtionde sedan andra världskriget har begåvats med minst
            ett bevingat, förskönande uttryck. När skatteomläggningen 1970
          </note>
          <note>
            genomfördes och Gunnar Sträng senare på nytt tvingades höja skatterna
            talade han om inkomstförstärkning i stället för skattehöjning.
          </note>
          <note>
            En följd av det höga skattetrycket är en omfattande offentlig
            sektor. För att framställa denna sektor i en så förskönande dager
            som möjligt har socialdemokraterna börjat talat om den gemensamma
            sektorn. Men den offentliga sektorn är inte mer gemensam än den
            privata sektorn. Den gemensamma sektorn är givetvis hela samhället.
          </note>
          <note>
            Av denna är den offentliga sektorn en del, än så länge!
          </note>
          <note>
            Statens växande del av och växande inflytande över samhällets
            resurser har t.o.m. föranlett socialdemokraterna att sätta likhetstecken
            mellan samhället och staten. Därför är det glädjande att det i
            regeringsförklaringen fastslås att ''nu är kollektivismens tid
            slut. I vårt Sverige kommer samhället alltid att vara större än
            staten.'' Det är inte en eufemism, herr talman! Det är klartext!
          </note>
          <note type="speaker">
            Anf. 59 HARRIET COLLIANDER (nyd):
          </note>
          <note>
            Herr talman! Jag säger som Ingvar Carlsson: Jag har litet svårt
            att förstå debattordningen. Jag vill återknyta till yttrandefrihetsgrundlagen.
          </note>
          <note>
            Rubriken på mitt anförande är ''Den nya yttrandefrihetsgrundlagen
            -- ett hot mot demokratin''.
          </note>
          <note>
            Herr talman! Det finns ett vilande grundlagsförslag som väntar
            på att om några veckor slutligt antas av riksdagen. Det avser
            en ny yttrandefrihetsgrundlag som innehåller delar som är faktiska
            hot mot demokratin.
          </note>
          <note>
            Den här yttrandefrihetsgrundlagen har man arbetat på i 20 år,
            men trots detta blev den bara en dålig kompromiss, som man uppgivet
            baxade upp på riksdagens bord och som enhälligt antogs under förra
            mandatperioden. Underligt nog fanns det bara en enda reservation,
            dvs. bara en enda särmening mot denna lag, som varje sant demokratiskt
            sinnad person omgående borde ha förkastat.
          </note>
          <note>
            De krav som en demokrati bl.a. skall ställa på en yttrandefrihetsgrundlag
            är att yttrandefriheten garanteras i etermedia på samma sätt som
            pressens yttrandefrihet har sitt skydd i tryckfrihetsförordningen.
            Detta har emellertid inte skett på viktiga områden, såsom rätten
            till etablering och sändning samt fri finansiering.
          </note>
          <note>
            Skrivningen om etablering av etersändningar i radio, i 3 kap.
            2 §, är luddig och till intet förpliktande. Som lagrådet starkt
            har betonat borde endast tekniska hinder, såsom tillgång till
            frekvenser, ha varit skäl till inskränkning av sändningar. Så
            är nu inte fallet. Dessutom har sammanslutningar, dvs. närradion,
            en form av förtur när det gäller frekvenser. Dessa diskriminerande
            regler är inte förenliga med regeringsformen, vilken som bekant
            är en av
          </note>
          <note>
            Sveriges grundlagar och där det är den enskildes yttrandefrihet
            som i första hand skyddas.
          </note>
          <note>
            Den allvarligaste kritiken gäller 1 kap. 12 §, där yttrandefrihetsgrundlagen
            ger möjlighet att i vanlig lag meddela generella förbud mot kommersiell
            reklam i radio och TV eller om villkor för sådan reklam. Denna
            möjlighet till begränsning av yttrandefriheten står i strid med
            regeringsformen liksom med FN-konventionen och
          </note>
          <note>
            Europakonventionen om mänskliga rättigheter.
          </note>
          <note>
            Dessa konventioner har Sverige skrivit under men struntar i att
            följa dem. Vi leder faktiskt också statsbrottsligan i Strasbourg,
            och det är duktigt gjort av ett land med en befolkning på bara
            8
          </note>
          <note>
            miljoner invånare.
          </note>
          <note>
            Genom att förbjuda reklam och därmed undanröja den enda reella
            finansieringskällan för de fria radiooch TV-stationer blir yttrandefriheten
            illusorisk.
          </note>
          <note>
            Grundlagen ger alltså politikerna möjlighet att rycka undan finansieringen
            och därmed tysta misshagliga röster i etern. Sådan är Sveriges
            nya yttrandefrihetsgrundlag. Sverige, herr talman, är ett land
            där politikerna säger sig värna om demokratin, men om så verkligen
            är fallet måste medborgarna garanteras full yttrandefrihet.
          </note>
          <note>
            Det måste bli ett slut på politikernas inblandning i etermedia.
            Den granskande tredje statsmakten måste tillåtas fungera utan
            politisk munkavle.
          </note>
          <note>
            Herr talman! Låt mig göra en jämförelse med tidningspressen.
            Lek med tanken att regeringen, inte patentverket, ger tidningarna
            utgivningstillstånd. Tillgång till tryckpress får tidningarna
            på olika grunder, men alla får inte tillgång till tryckpressar.
            Bara vissa tidningar får ha annonser. Under en borgerlig regim
            tillåts inga eller bara vissa typer av annonser i socialistiska
            tidningar, och tvärtom. Detta är absurt, men det är så som Sveriges
            folkvalda vill styra och ställa i etermedia.
          </note>
          <note>
            Det här är andra gången som ny demokrati här i plenisalen tar
            upp yttrandefrihetsgrundlagen till debatt.
          </note>
          <note>
            Lagen är en skam för Sverige. Voteringen om lagen om några veckor
            blir ett sanningens ögonblick. De sanna demokraterna -- och jag
            hoppas att vi är fler än 25 -- trycker då självklart på nej-knappen
            och avslår lagförslaget.
          </note>
          <note>
            Anf. 60 Tredje vice talman BERTIL FISKESJÖ
          </note>
          <note>
            (c) replik:
          </note>
          <note>
            Herr talman! Jag är inte förpliktigad att här ensam försvara
            yttrandefrihetslagen. Vi var många som arbetade med lagförslaget,
            men jag råkar vara den ende av dessa som är närvarande i kammaren
            just nu.
          </note>
          <note>
            Jag är förvånad över den senaste talarens påstående att den nya
            yttrandefrihetsgrundlagen skulle strida mot Sveriges grundlag.
            Det skulle vara intressant att få veta vilken paragraf i Sveriges
            grundlag som den nya yttrandefrihetsgrundlagen strider mot.
          </note>
          <note>
            De olika utredningar som arbetat med yttrandefrihetslagen har
            naturligtvis inte bara sysslat med reklamparagrafen, som ju endast
            är en detalj. Det är förvånande att man hakat sig fast vid en
            detalj och inte ser till helheten, till yttrandefrihetslagen som
            sådan. Man kan naturligtvis ha olika meningar huruvida vi skall
            ha reklam eller ej över hela linjen, men det är väl att märka
            att denna bestämmelse i grundlagen inte hindrar att reklam tillåts.
          </note>
          <note>
            När det gäller fri- och rättighetsbestämmelser på de flesta områden
            är det tyvärr så att allt inte kan tas in i en grundlag. Det är
            egentligen bara absoluta förbud, mot dödsstraff, tortyr och litet
            sådant, som är inskriva i grundlagen. I övrigt har vi varit tvungna
            att vara ödmjuka nog att inse att allt inte kan stå i grundlagen,
            utan vi får ha en kompletterande lagstiftning på olika områden,
            och det har vi på fält efter fält. Detta är inget särskilt originellt.
          </note>
          <note>
            Än en gång vill jag säga att den aktuella grundlagsparagrafen
            vänder sig till lagstiftaren, dvs. till riksdagen. Det är själva
            poängen vad gäller resonemangen om förenligheten med
          </note>
          <note>
            Europakonventionen.
          </note>
          <note>
            Anf. 61 HARRIET COLLIANDER (nyd)
          </note>
          <note>
            replik:
          </note>
          <note>
            Herr talman! Det är ingen liten detalj att man kan förbjuda kommersiell
            reklam i radio och TV.
          </note>
          <note>
            Eftersom reklam är den enda reella finansieringskällan, kan man
            med förbud faktiskt tystna misshagliga röster i etern. I förlängningen
            är detta ett hot mot demokratin. Vi finner inte att detta är någon
            liten detalj.
          </note>
          <note>
            Har man en yttrandefrihetsgrundlag, skall det vara full yttrandefrihet,
            utan möjligheter att begränsa den. Det står i regeringsformen
            att det är den enskilda människans yttrandefrihet som man värnar.
            Den skall man också värna i yttrandefrihetsgrundlagen.
          </note>
          <note>
            Anf. 62 Tredje vice talmannen BERTIL
          </note>
          <note type="speaker">
            FISKESJÖ (c):
          </note>
          <note>
            Herr talman! Detta är, som jag nämnde, i och för sig inget originellt
            för den här lagen. Vi har t.ex.
          </note>
          <note>
            konsumentlagstifning av allehanda slag som innehåller vissa regler
            för vad man får göra och inte göra. Detta är helt i överensstämmelse
            med gällande regeringsform.
          </note>
          <note>
            I den europeiska konventionen för övergripande
          </note>
          <note>
            TV-sändningar m.m. är det uttryckligen fastlagt att man får ställa
            en lång rad villkor beträffande vad som får framföras i medierna.
            Det finns alltså en
          </note>
          <note>
            ''bottensats'' av saker som man tycker inte bör exponeras.
          </note>
          <note>
            Vi får tillfälle att diskutera denna fråga på grundval av utskottets
            betänkande så småningom. I de här korta replikerna hinner man
            naturligtvis inte gå ordentligt på djupet i de här frågorna. Men
            jag uppmanar de av kammarens ledamöter som lyssnar på den här
            debatten att läsa hela den här lagen. Läs gärna motiveringarna
            till den också, innan ni tar ställning för att eventuellt förkasta
            den.
          </note>
          <note>
            Anf. 63 HARRIET COLLIANDER (nyd)
          </note>
          <note>
            replik:
          </note>
          <note>
            Herr talman! Bertil Fiskesjö, jag ser fram emot vårt samarbete
            i konstitutionsutskottet. Men det jag kan konstatera skiljer oss
            åt är att jag är emot politisk styrning i media, medan Bertil
            Fiskesjö är för politisk styrning. Det är det som skiljer oss
            åt.
          </note>
          <note>
            Andre vice talmannan anmälde att tredje vice talmannen Bertil
            Fiskesjö anhållit att till protokollet få antecknat att han inte
            ägde rätt till ytterligare replik.
          </note>
          <note>
            Sociala frågor
          </note>
          <note type="speaker">
            Anf. 64 BIRGITTA DAHL (s):
          </note>
          <note>
            Herr talman! När Nelson Mandela talade i Globen förra året sade
            han:
          </note>
          <note>
            ''I grunden handlar kampen om samma sak, överallt. Arbete, skola,
            bostad. Ett samhälle och ett liv där alla kan utvecklas som fria
            och självständiga människor.''
          </note>
          <note>
            Det är precis samma tanke som Hjalmar Branting en gång uttryckte
            med orden: ''Vi vill bygga ett samhälle där varje människa kan
            förverkliga sina bästa stämningars längtan.''
          </note>
          <note>
            Vad betyder det? Jo, det förklarar vad vi vill med den generella
            välfärdspolitiken, vad jämlikhet och jämställdhet, frihet och
            valfrihet betyder för oss.
          </note>
          <note>
            Jämlikhet och jämställdhet innebär rätten och möjligheten att
            kunna vara sig själv, att vara unik.
          </note>
          <note>
            Det betyder möjlighet till egenart och växande, oavsett ras,
            kön eller samhällsklass. Jämlikhet och jämställdhet utgår från
            respekten för varje människas okränkbarhet och alla människors
            lika värde och kan inte förverkligas utan solidaritet och rättvisa.
            Det ger frihet, mångfald, valfrihet -- åt alla, inte bara åt några.
          </note>
          <note>
            Varför är det så viktigt? Går det inte lika bra med den borgerliga
            modell som döljs i försåtliga formuleringar i regeringsförklaringen
            --
          </note>
          <note>
            grundtrygghet på låg nivå och privata lösningar för resten?
          </note>
          <note>
            Svaret på den frågan får vi om vi tar reda på vad som döljer
            sig bakom orden och går till den verklighet som nu börjar ta form.
            Högerkrafterna har bildat regering med ett program som innebär
            skattesänkningar för kapitalet och för dem som har det bäst ställt,
            på bekostnad av pensionärer, barnfamiljer och vanliga löntagare.
          </note>
          <note>
            Sådana obehagliga sanningar fanns det inte plats för i regeringsförklaringen.
            Men någon gång måste ni tala klarspråk om var ni skall ta de 10--15
          </note>
          <note>
            miljarder, ja sannolikt 15--20 miljarder, som ni måste spara.
            Och ni kan vara säkra på att de kommer att märkas i medborgarnas
            hushållskassa.
          </note>
          <note>
            Det går inte att spara 15--20 miljarder utan att det går ut över
            välfärden. Om ni skulle välja att riva upp beslutet om höjning
            av barnbidraget, som moderaterna var emot, motsvarar det 1,7 miljarder.
          </note>
          <note>
            Då har ni klarat bara en knapp tiondel av betinget.
          </note>
          <note>
            Var skall ni ta resten?
          </note>
          <note>
            Med vad skall ni betala alla era ofinansierade löften? Med ytterligare
            nedskärningar eller -- som förra gången -- med att rasera den
            sunda ekonomi som är förutsättningen för välfärden? Eller är det
            så att löfterna skall svikas, det ena efter det andra?
          </note>
          <note>
            Ni har ju redan börjat. När det gäller er familjepolitik välkomnar
            vi era svikna löften. Det är bra för barnen, för kvinnorna och
            för jämställdheten.
          </note>
          <note>
            Slutsatsen är klar: Hur ni än bär er åt, innebär er politik att
            ni tar från dem som behöver solidaritet och ger åt dem som borde
            dela med sig. Vi socialdemokrater ställer det rakt motsatta kravet:
          </note>
          <note>
            Alla vi som är friska och starka samt har en trygg försörjning
            skall vara med och betala för att alla barn skall få den bästa
            starten i livet, för att sjuka och gamla skall få den vård och
            omsorg de behöver, för att handikappade och arbetslösa skall få
            en chans till ett aktivt liv.
          </note>
          <note>
            Herr talman! Vi socialdemokrater är reformister, otåliga samhällskritiker
            och samhällsbyggare. Vi ser bristerna och behoven och vill göra
            något åt dem. Vi vet att problemen aldrig kan lösas om vi rustar
            ner samhället, som borgarna vill.
          </note>
          <note>
            Men vi vet naturligtvis också att resurserna är begränsade. Därför
            vill vi åstadkomma förändringar och förbättringar i välfärdssystemen.
          </note>
          <note>
            De resurser som finns måste utnyttjas bättre, så att de räcker
            till mer. Vi ser gärna alternativ till offentliga institutioner,
            om det leder till att behoven tillgodoses snabbare och bättre,
            effektiviteten förbättras och mångfalden ökar. Men det får inte
            leda till att den kvalitet vi kan garantera alla försämras, till
            att de som har resurser går före i kön, till segregation -- fattigvård
            vid sidan om den bästa vården.
          </note>
          <note>
            Vi vill värna om det medmänskliga innehållet i välfärdssystemen.
            Vi vill ge inflytande åt dem som arbetar, vårdas och finns i systemen
            -- på dagis, i skolan, i åldringsvården, i bostadsområdena. Vi
            tycker också att det är viktigt med skönhet, glädje, omtanke,
            ömsinthet och kärleksfullhet i vardagslivet; även i de stora offentliga
            systemen.
          </note>
          <note>
            Socialdemokratin är och förblir en frihetsrörelse.
          </note>
          <note>
            Vi är för valfrihet och mångfald. Det är det som är syftet med
            vår politik.
          </note>
          <note>
            Nu talar regeringen om en valfrihetsrevolution i välfärdspolitiken.
            Men den kan aldrig förverkligas med den sociala nedrustning som
            er politik innebär.
          </note>
          <note>
            Vi menar inte samma sak som nyliberalerna Bengt
          </note>
          <note>
            Westerberg och Carl Bildt, när vi talar om valfrihet.
          </note>
          <note>
            Vi vill ha ett samhälle, också i framtiden, där frihet och valfrihet
            skapas genom den generella välfärdspolitik som Gustav Möller beskrev
            med orden: ''Endast det bästa är gott nog åt folket'' -- åt hela
            folket, åt alla!
          </note>
          <note>
            Detta är grunden får vår politik. Det är detta --
          </note>
          <note>
            samhällets inre arbete, som ger det bästa åt alla --
          </note>
          <note>
            som vi socialdemokrater vill ta ansvar för.
          </note>
          <note type="speaker">
            Anf. 65 JOHAN BROHULT (nyd):
          </note>
          <note>
            (Anförandet skulle illustreras med två bilder.)
          </note>
          <note>
            Herr talman! Ärade riksdagsledamöter! Jag har arbetat inom sjukvården
            på akutsjukhus sedan 60-
          </note>
          <note>
            talet. Sedan mitten av 70-talet har jag kunnat konstatera att
            situationen för patienterna på akutsjukhusen successivt har blivit
            sämre. Vi har blivit tvungna att skriva ut patienterna efter en
            alltför kort sjukhustid. Det är speciellt de äldre patienterna
            på våra sjukhus som har drabbats.
          </note>
          <note>
            Nu har man på många sjukhus tvingats skriva ut patienter i sådan
            takt, att man inte ens kan uppfylla villkoren i hälso- och sjukvårdslagen.
            Som jag sade är det speciellt de äldre patienterna, de svaga i
            samhället som inte kan hävda sin rätt och som vi måste skriva
            ut från sjukhusen utan att det finns ålderdomshem, utan att det
            finns en plats på B-
          </note>
          <note>
            sjukhus eller möjligheter till ett adekvat omhändertagande inom
            hemsjukvården, eftersom dessa patienter är alltför beroende av
            hjälp.
          </note>
          <note>
            Den första bild som jag hade tänkt visa består av två linjer.
            Den ena linjen går nedåt och den andra uppåt. Den nedåtgående
            linjen visar antalet vårdplatser på institutioner, alltså ålderdomshem
            och så småningom sjukhusplatser, platser på B-
          </note>
          <note>
            sjukhus och mentalsjukhus. Den uppåtgående linjen illustrerar
            antalet åldringar, dvs. personer över 80 år. Dessa ökar med 4--5
            % per år i antal.
          </note>
          <note>
            Detta har man känt till sedan 70-talet, men likväl har man lagt
            ned ålderdomshem och vårdplatser.
          </note>
          <note>
            Den nedåtgående linjen illustrerar alltså den minskning av vårdplatser
            som har skett. Den bild som inte nu kan visas illustrerar alltså
            två saker som utvecklats åt olika håll.
          </note>
          <note>
            Herr talman! Kära patienter och blivande pensionärer! Det jag
            illustrerat är skälet till att jag beslöt mig för att ägna mig
            åt politiken. Den bild som ni fortfarande inte har kunnat se har
            alltså varit okänd för medborgarna länge och är det fortfarande.
            Det visar hur saker kan utvecklas åt helt olika håll. Så är det
            i ett planhushållningssamhälle.
          </note>
          <note>
            Jag blev därför mycket glad när jag hörde regeringsdeklarationen.
            Där sade finansministern att det nu skall bli dags för friska
            privata initiativ för att öppna den monopoliserade offentliga
            sektorn.
          </note>
          <note>
            Då kan sjukvården bli billigare, men den kan framför allt bli
            mycket bättre. Behovet skall styra tillgången, inte några planer.
            Är det så att det finns för få vårdplatser, skall man alltså få
            möjlighet att skapa fler.
          </note>
          <note>
            Den andra bilden, som ni kunde se under ett par sekunder, visar
            en matematisk analys som Institutet för hälso- och sjukvårdsekonomi
            har genomfört.
          </note>
          <note>
            Den visar att ålderdomshemsboende är 100 000 kr.
          </note>
          <note>
            billigare än motsvarande boende hemma med service. Men framför
            allt är det mycket bättre för patienten. Jag kan lova er att de
            patienter som jag tvingas slänga ut på gatan mycket hellre skulle
            vilja bo på ett ålderdomshem, som är både bättre och billigare.
          </note>
          <note>
            Enda möjligheten är att skriva in rätten till sjukvård i grundlagen
            och göra denna sjukvårdsproduktion producentoberoende, det vill
            säga att pengarna skall följa patienten. Man kan nu tycka att
            denna process redan har börjat med Dalamodellen och nu
          </note>
          <note>
            Stockholmsmodellen. Men, herr talman, det är endast varianter
            på planhushållning. Vi förespråkar en marknadshushållning också
            då det gäller sjukhusen. Många invänder med att säga att de ekonomisk
            svaga då kommer att bli lidande. Men det är, herr talman, faktiskt
            precis tvärtom. Det är det ekonomisk svaga som i dag inte har
            råd att betala, medan däremot de ekonomiskt starka kan köpa sig
            förbi operationsköer o.d. Därför är detta en reform som skulle
            vara till gagn för också de svaga medborgarna.
          </note>
          <note>
            Jag skulle avslutningsvis vilja rekommendera ett studiebesök
            i Holland. Där har man efter decennier av planhushållning bestämt
            sig för att gå över till marknadsekonomi. Det har fallit väl ut.
            Jag tycker att en delegation från Sverige skall resa till Holland
            och studera detta system för att vi eventuellt skall kunna implementera
            denna modell också här i
          </note>
          <note>
            Sverige.
          </note>
          <note>
            Slutligen, herr talman! Vårt parti förespråkar att vi skall förbättra
            villkoren för våra äldre medborgare på sjukhus. Jag kan inte förstå
            att denna politik skulle vara extrem högerpolitik.
          </note>
          <note>
            (Applåder)
          </note>
          <note type="speaker">
            Anf. 66 JOHAN LÖNNROTH (v):
          </note>
          <note>
            Herr talman, ledamöter! I regeringsförklaringen vill man ha en
            valfrihetsrevolution i välfärdspolitiken. Jag förmodar att vi
            skall tänka på
          </note>
          <note>
            1789. Men av den revolutionära liberalismens frihet, jämlikhet
            och broderskap märks det inte mycket. Snarare handlar det om en
            segerfanfar från det ekonomiska etablissemang som nu också formellt
            tagit hand om staten och försöker ge litet revolutionär glans
            till sin högerreformistiska överbudspolitik.
          </note>
          <note>
            I regeringsförklaringen talas det också om förnyelse av de olika
            välfärdssystemen. Det låter ju ganska bra. Vi talar också gärna
            i mitt parti om förnyelse i dessa dagar. Men man blir inte riktigt
            klok på vad förnyelsen innebär. Jag tror att denna oklarhet mycket
            beror på oförmågan att skilja på privatisering och marknadslösningar
            -- precis som
          </note>
          <note>
            Johan Brohult här inte kunde reda ut vad han menade med marknadsekonomi
            och planekonomi.
          </note>
          <note>
            Jag skall erkänna att vi också inom vänstern har varit oklara
            på denna punkt, när det gäller att skilja på privatisering och
            marknad. Undersökningar av privatiseringarna i England visar att
            antalet alternativ och graden av konkurrens är det som i längden
            avgör den samhällsekonomiska effektiviteten, inte ägarformen.
            De privata företagen är hungriga i början och kan på kort sikt
            producera effektiv sjukvård och utbildning för överklassen. Men
            de klarar inte den tunga bassjukvården, och på längre sikt har
            de ingen uthållighet ens inom den lättare akutsjukvården.
          </note>
          <note>
            Jag tycker att man kan se den här tendensen också redan nu hos
            de privata läkarbolag som har startats här i Sverige i det tidiga
            80-talets privatiseringsvåg.
          </note>
          <note>
            Jag har suttit några år i kommunsstyrelsen i
          </note>
          <note>
            Göteborg och hört en del förnuftiga ord från borgerliga politiker
            när de talar om småföretagens problem eller angriper statsbyråkratins
            dumheter.
          </note>
          <note>
            Men sällan eller aldrig hör man dem angripa kartellerna eller
            koporativismen inom exempelvis den privata byggbranschen, livsmedelshandeln,
            läkemedelsindustrin och läromedelsbranschen.
          </note>
          <note>
            Det har, inom parentes sagt, bidragit mycket starkt till ökade
            kommunala kostnader.
          </note>
          <note>
            Samma sak gäller vår nya borgerliga regering.
          </note>
          <note>
            Frågan om den privata maktkoncentrationen och monopoliseringen
            är ett svart hål i regeringsförklaringen -- för att använda ett
            begrepp som jag har noterat att man inom den borgerliga regeringen
            älskar att använda.
          </note>
          <note>
            Insikten om den privata kapitalmakten är ett problem för demokratin.
            Denna insikt fanns faktiskt hos det tidiga 1900-talets vänsterliberaler.
          </note>
          <note>
            Knut Wicksell -- för övrigt en god vän till Hjalmar
          </note>
          <note>
            Branting, Birgitta Dahl -- brukade säga att marknadskonkurrensen
            fungerar bra enbart om man har en jämn fördelning av inkomster
            och makt.
          </note>
          <note>
            Knut Wicksell ville också ha en mycket stark progressiv, på gränsen
            till konfiskatorisk, arvsbeskattning.
          </note>
          <note>
            Wicksells tes kan också användas på pensionssystemet. Ju mer
            man kan utjämna pensionerna, desto mer kan man införa konkurrens
            och alternativ inom äldreomsorgen.
          </note>
          <note>
            Regeringsförklaringen utlovar mer pengar senast
          </note>
          <note>
            1993 till de sämst ställda pensionärerna. Det var ett av de centerpartistiska
            villkoren. Det är sent, men det är välkommet. I övrigt är det
            oklart vad regeringen vill göra i pensionsfrågan.
          </note>
          <note>
            Bo Könberg skrev tillsammans med Anne Wibble i
          </note>
          <note>
            Dagens Nyheter den 10 augusti att han ville slopa
          </note>
          <note>
            ATP-avgifter för inkomster över ATP-taket. Det är
          </note>
          <note>
            15 % av männen och 2 % av kvinnorna som ligger över detta tak.
            Könberg och Wibble kunde vidare tänka sig att införa ATP-avgifter
            på sjukpenning och a-kassepengar. De angrep engångsskatten på
            försäkringsbolagens pensionsfonder.
          </note>
          <note>
            Nationalekonomen Ann-Charlotte Stålberg har visat att folkpensionen
            omfördelar från hög- till låginkomsttagare och från män till kvinnor.
            Men
          </note>
          <note>
            ATP har motsatt effekt och avtalspensionen har ännu mer motsatt
            effekt. Det är allra värst med de privata pensionsförsäkringarna.
            Spardelegationen har visat att en höginkomsttagare kan få nära
            10 % i real avkastning efter skatt på sitt pensionssparande, medan
            låginkomsttagare kan få maximalt ett par procent.
          </note>
          <note>
            Den svenska samhällsekonomin tål inte att pensionärernas genomsnittsinkomster
            ökar fortare än nationalinkomsten. Troligen klarar inte ekonomin
            i längden att finansiera ens de nuvarande
          </note>
          <note>
            ATP-reglerna.
          </note>
          <note>
            Jag kan inte se annat än att den folkpartistiska och moderata
            inriktningen när det gäller pensionspolitiken innebär att man
            omfördelar inom pensionssystemet till nackdel för dem -- mest
            kvinnor -- som har låg eller ingen ATP.
          </note>
          <note>
            Jag läste i gårdagens Svenska Dagbladet -- även jag läser Svenska
            Dagbladet ibland -- att regeringen vill samråda med de andra partierna
            i pensionsfrågan.
          </note>
          <note>
            Jag uppfattar detta litet som ett rop på hjälp från Bo
          </note>
          <note>
            Könberg och moderaterna till socialdemokraterna:
          </note>
          <note>
            Hjälp oss att gentemot centerpartisterna slå vakt om det orättvisa
            pensionssystemet!
          </note>
          <note>
            Jag vill fråga de centerpartister som kommer efter mig på talarlistan:
            Tror ni verkligen att era valfrihetsrevolutionära regeringsbröder
            kommer att verka för att öka jämlikheten?
          </note>
          <note type="speaker">
            Anf. 67 JOHAN BROHULT (nyd) replik:
          </note>
          <note>
            Herr talman! Min namne bad mig att redogöra för min uppfattning
            om vad som är skillnaden mellan marknadsekonomi och planekonomi
            när det gäller sjukvård. Jag tänker använda mig av min egen erfarenhet.
          </note>
          <note>
            Jag har under 15 års tid försökt informera medborgarna om vad
            som håller på att hända, men det är ingen som har lyssnat på mig.
            Så är det i ett planhushållningssamhälle, där man håller sig till
            sina planer som är mycket svåra att ändra på.
          </note>
          <note>
            Jag har på mitt sjukhus successivt sett hur vården av äldre patienter
            med ett kombinerat medicinskt och socialt vårdbehov endast har
            blivit sämre. Det är klart att Stockholmsområdet är speciellt
            drabbat, eftersom Stockholms läns landsting bara har 64 % av tillgängliga
            medel att lägga på sjukvård, medan övriga landsting använder 77
            % av pengarna till sjukvård.
          </note>
          <note>
            Under alla dessa år har jag inte förmått att få vare sig lokalstyrelsen,
            socialstyrelsen, administratörerna eller hälso- och sjukvårdsnämnden
            att förstå problemet. På mitt sjukhus överdrogs budgeten med 1,7
            %. Då fick vi smäll på fingrarna, och det bestämdes på ett klinikchefsmöte
            att Södersjukhuset skulle spara 53
          </note>
          <note>
            milj. kr. Vad hände då? Jo, vi blev tvungna att dra ner 20 %
            av vårdplatserna -- 1,7 % blev plötsligt
          </note>
          <note>
            20 %. Detta är planekonomi. Hade det varit fritt fram för friska
            initiativ, skulle de äldre patienterna inte ha plundrats.
          </note>
          <note>
            Det har nu bedrivits planhushållning för den stora grupp av medborgare
            som vistas på sjukhus. Det har dock funnits möjlighet för marknadsekonomi
            för dem som har pengar. Vad händer då? Jo, det är naturligtvis
            de som har pengar som söker sig till sjukvården. Vi vill att man
            skall kunna erbjuda möjligheter för friska initiativ, för personer
            som kanske vill öppna ålderdomshem och som kan ta hand om patienterna
            precis lika bra, eller kanske t.o.m. bättre, till ett mycket billigare
            pris. Detta är marknadsekonomi, men jag menar inte att man skall
            bedriva marknadsekonomi utan kontroll.
          </note>
          <note>
            Kontrollen skall naturligtvis utövas via en försäkring som skall
            vara producentberoende, dvs.
          </note>
          <note>
            att patienten skall vara skyddad även om sjukhuset inte fungerar
            av ekonomiska skäl eller av några andra skäl.
          </note>
          <note>
            Patienten skall alltså hållas skadefri. Detta kan gå alldeles
            utmärkt -- ja, t.o.m. bättre -- än i ett planhushållningssystem.
            I ett marknadsekonomiskt system har de medborgare som arbetar
            på platsen möjlighet att föra fram sina åsikter.
          </note>
          <note type="speaker">
            Anf. 68 JOHAN LÖNNROTH (v) replik:
          </note>
          <note>
            Herr talman! Jag gissar att vi skulle behöva ett antal timmar
            på ett seminarium för att kunna reda ut detta med plan och marknad.
            Men det handlar om huruvida priser skall sättas efter utbud och
            efterfrågan eller om det är någon central byråkrati som skall
            vara styrande. Detta är en helt annan sak än frågan om vem som
            skall driva och äga sjukhusen.
          </note>
          <note>
            I USA, där man -- vilket jag förmodar att Johan
          </note>
          <note>
            Brohult anser -- har ett mer marknadsstyrt system, har man en
            väldig byråkratisk planapparat för att kunna distribuera försäkringspengarna
            till den sjukvård, som för övrigt är mycket dyrare än den sjukvård
            vi har i Sverige per satsad krona. Detta är alltså en utpräglad
            kapitalistisk planekonomi.
          </note>
          <note>
            Jag skulle gärna vilja ha mer av en socialistisk marknadsekonomi,
            dvs. en ekonomi där sjukvården styrs av demokratiskt valda ledningar.
          </note>
          <note>
            Läkarna skulle kanske få litet mindre makt och sjukvårdsbiträdena
            skulle få mer att säga till om i detta system. Samtidigt skulle
            man i denna ekonomi ha mycket av marknadsmekanismer när det gäller
            att fördela varorna och tjänsterna.
          </note>
          <note type="speaker">
            Anf. 69 JOHAN BROHULT (nyd) replik:
          </note>
          <note>
            Herr talman! Jag har absolut inte förespråkat
          </note>
          <note>
            USA-modellen. Jag instämmer helt i Johan
          </note>
          <note>
            Lönnroths beskrivning av att det där råder en planhushållning
            som gynnar de ekonomiskt starka.
          </note>
          <note>
            Jag använde inte detta system som en jämförelse.
          </note>
          <note>
            Jag talade om det holländska systemet, som kan liknas vid en
            marknadsekonomi och ibland är en social marknadsekonomi. Där finns
            ett gott samarbete mellan det sociala och marknadskrafterna och
            med ett hundraprocentigt skyddsnät, så att medborgarna inte blir
            lidande.
          </note>
          <note>
            Det är den typen av marknadsekonomi som jag har förordat. Jag
            tycker att mitt förslag om att man skall åka till Holland och
            se hur detta fungerar är värt att pröva.
          </note>
          <note type="speaker">
            Anf. 70 Statsrådet BO KÖNBERG (fp):
          </note>
          <note>
            Herr talman! Ärade riksdagsledamöter! Det finns två rakt motsatta
            bilder av den svenska hälso- och sjukvården. Enligt den ena bilden
            är Sverige ett land med långa operationsköer, usel äldrevård,
            brister i öppen och sluten vård, liten valfrihet för patienterna
            och sjunkande produktivitet.
          </note>
          <note>
            Den andra bilden beskriver Sverige som ett land med världens
            kanske högsta medellivslängd, under de senaste årtiondet förbättrad
            hälsa för de gamla under det senaste årtiondet, världens lägsta
            spädbarnsdödlighet, minskade vårdtider och fler utförda höftleds-
            och starroperationer än i flertalet jämförbara länder.
          </note>
          <note>
            Vilken av dessa beskrivningar över den svenska vården är sann?
            Svaret är nog att båda är sanna att inte någon av bilderna är
            fullständig. Stora insatser görs dagligen och stundligen inom
            svensk sjukvård, men mer skulle kunna göras. Som ansvarig för
            sjukvårdsfrågor inom regeringen är min förhoppning att kunna bidra
            till att sjukvården blir bättre under kommande år.
          </note>
          <note>
            Sjukvårdsdebatten bör syfta till att uppenbara brister utan att
            för den skull dölja att man inom svensk sjukvård gör utomordentliga
            insatser på mängder av områden. Ibland sägs det att sjukvårdspersonalen
            tar illa upp och känner sig angripen, när politiker påtalar brister
            inom vården eller försöker göra det redan goda ännu bättre. De
            som uttrycker denna uppfattning arbetar sällan själva med hälso-
            och sjukvård. Om de hade arbetat inom vården, hade de vetat att
            det inte finns något så frustrerande för en sjuksköterska, läkare
            eller någon annan personal som när arbetsförhållandena och reglerna
            inte tillåter dem att göra allt det som de egentligen skulle vilja
            göra eller när t.ex.
          </note>
          <note>
            stelbenta strukturer och felanvända resurser tvingar dem att
            nöja sig med ett vårdresultat som är sämre än det som de drömmer
            om att få skapa.
          </note>
          <note>
            Nej, förutom att gagna patienterna så är ökad mångfald och flexibilitet
            inom vården den bästa personalreform man kan tänka sig. Jag är
            övertygad om att sjukvårdens många anställda känner att det är
            lika mycket de själva som patienterna, som blir vinnare när just
            sjukvården förbättras.
          </note>
          <note>
            Ett av de avgörande problemen inom den offentliga sektorn är
            monopolen. En viktig skillnad mellan regeringen och den socialistiska
            oppositionen ligger just i synen på behovet av att förändra vår
            offentliga sektor och våra socialförsäkringssystem.
          </note>
          <note>
            Regeringen anser att det behövs mycket mera valfrihet och konkurrens,
            såväl inom den offentliga sektorn som mellan den och olika enskilda
            initiativ.
          </note>
          <note>
            En gemensamt finansierad verksamhet med konkurrens mellan olika
            producenter ger mer valuta för skattepengarna. I ett statsfinansiellt
            läge, där inga nya pengar finns just nu, är det den möjlighet
            som på kort sikt står till buds. Vi måste använda de pengar vi
            har på ett bättre sätt än hittills. Operationsavdelningar måste
            få betalt per utförd operation, prestation eller behandling, i
            stället för som i dag på många håll finansieras enligt mera planekonomiska
            modeller.
          </note>
          <note>
            I framtiden vill vi ge möjlighet för alla att få en egen fritt
            vald husläkare. Det kan bl. a. åstadkommas genom en successivt
            införd fri etableringsrätt.
          </note>
          <note>
            Också inom äldreomsorgen finns mycket att uträtta. Tiotusentals
            människor på sjukhem är alltjämt förmenade rätten att få ett eget
            rum om de vill. Det gäller inte bara gamla och sjuka utan också
            förståndshandikappade. Några tusen medicinskt färdigbehandlade
            patienter ligger kvar på våra akutsjukhus, därför att de inte
            har någonstans att ta vägen. Många anhöriga tvingas att ta ett
            större ansvar för sina nära, handikappade eller sjuka än vad de
            egentligen orkar med. De anhöriga som genom sina insatser avlastar
            de offentliga omsorgerna får ofta en relativt dålig ersättning
            för detta. Många tusen väntar i operationsköer. I vissa fall får
            sjuka inte ens ställa sig i kö.
          </note>
          <note>
            Länge avvisade socialdemokraterna våra förslag till hur dessa
            och andra problem inom äldreomsorgen skulle lösas. Under kommande
            år satsas på eget rum, flera ålderdomshem, gruppbostäder, husläkare
            och vårdgaranti.
          </note>
          <note>
            Handikappade är en grupp som behöver reformer.
          </note>
          <note>
            Därför kommer regeringen att under nästa år lägga fram ett reformprogram
            grundat på förslagen från handikapputredningen. Jag tänker framför
            allt på den nya rättighetslag som skall ersätta omsorgslagen.
            Det gäller bl. a. frågor samt utvidgad personkrets samt, rätten
            till rehabilitering, flyttning, kontaktperson och personlig assistent.
          </note>
          <note>
            Också inom barnomsorgen måste mycket hända.
          </note>
          <note>
            Visst har det under senare år börjat blåsa förnyelsevindar. Olika
            former av delegerat budgetansvar har fört utvecklingen framåt
            inom den kommunala barnomsorgen.
          </note>
          <note>
            Föräldrakooperativen växer som svampar ur jorden och erbjuder
            alternativ för familjerna och inspirerande konkurrens för de offentliga
            alternativen.
          </note>
          <note>
            Även andra möjligheter har öppnats. Nu är det dags att riva alla
            hinder, och därför kommer regeringen inom kort att lägga fram
            en proposition som öppnar för ytterligare alternativ inom barnomsorgen.
          </note>
          <note>
            Vad gäller våra socialförsäkringssystem så är missförhållandena
            uppenbara. Svenska arbetsmiljöer är sannolikt bland världens bästa,
            men vi har flest anmälda arbetsskador i världen.
          </note>
          <note>
            Svenska folket tillhör ett av världens friskaste folk, samtidigt
            som sjukskrivningarna är många. Det leder till flera slutsatser.
            Naturligtvis finns det fortfarande åtskilliga arbetsplatser där
            miljön för de anställda behöver förbättras. De gäller för övrigt
            inte minst inom själva vårdsektorn. Förbättrad arbetsmiljö åstadkoms
            bl. a. genom att låta arbetsgivarna få ekonomiskt intresse av
            att de anställda är så friska som möjligt. Det åstadkommer vi
            med hjälp av s. k.
          </note>
          <note>
            arbetsgivarperioder i sjukförsäkringen, vilka och som nu införs
            fr. o. m. den 1 januari.
          </note>
          <note>
            Genom att utforma arbetsskadeförsäkringen och reglerna för förtidspensioner
            så att man uppmuntrar till rehabilitering hoppas regeringen kunna
            bryta den utveckling som vi i dag ser på många håll. Fortfarande
            är det omkring 50 000
          </note>
          <note>
            personer som årligen förtidspensioneras. Att ge människor som
            skadats en rejäl möjlighet att rehabiliteras är ett ytterst viktigt
            socialt mål i sig.
          </note>
          <note>
            Det vore en angelägen åtgärd även om den skulle kosta en hel
            del pengar. Är det emellertid så, att en ökad rehabilitering i
            själva verket leder till radikalt minskade kostnader, är det förstås
            ingen nackdel att på det här området få det både bättre och billigare.
          </note>
          <note>
            Jag vill i det här sammanhanget poängtera att vi inte kommer
            att kunna nå alla mål bara genom avregleringar, konkurrens, valfrihet,
            sundare ekonomiska incitament och nya reformer. Det räcker inte
            med insikter i problemen, höga ambitioner och goda idéer, även
            om det är värdefullt. Här kommer också på sikt att krävas mer
            resurser. Dessa resurser kan vi inte få utan ekonomisk tillväxt.
          </note>
          <note>
            Jag noterade med en viss förvåning att oppositionens främste
            talesman på det här området, Birgitta Dahl, i debatten verkade
            tala om ett Sverige som vi andra inte ser, ett Sverige utan några
            som helst ekonomiska problem. Det som visades mycket tydligt i
            den ekonomiskpolitiska debatten i går var att socialdemokraterna
            nu har lämnat efter sig ett Sverige med betydande ekonomiska problem.
            Det är den verklighet som vi andra tvingas leva i, även om Birgitta
            Dahl skulle vilja avstå för egen del.
          </note>
          <note>
            Ett av de viktigaste målen för regeringens socialpolitik är att
            medverka i ansträngningarna i att ge Sverige en ny start. Det
            kommer att krävas besparingar, inte minst på socialförsäkringsområdet.
            Men det är den enda möjligheten om vi på sikt skall kunna förverkliga
            de önskade reformer som inte kan genomföras utan mer resurser.
          </note>
          <note>
            När det gäller socialförsäkringsområdet har redan pensionsfrågan
            nämnts av Johan Lönnroth i dagens debatt. Han undrade om uttalandet
            i regeringsförklaringen, att vi söker brett samförstånd i pensionsfrågan,
            var något slags rop på hjälp. Mitt svar är nej; det är inte ett
            rop på hjälp. Däremot är det en mycket allvarligt menad uppfattning
            hos regeringen att pensionsfrågan på grund av dess långsiktighet
            och stora betydelse --
          </note>
          <note>
            inte bara för människors välfärd utan också för kapitalbildning,
            sparande, arbetsvilja etc. -- är så viktig att man bör försöka
            få ett så brett samförstånd som möjligt. Det är vår intention.
            Vi får väl se om den möts av ett motsvarande intresse från oppositionens
            sida. Det är min bestämda förhoppning att så blir fallet.
          </note>
          <note>
            Även om den här regeringen hoppas och avser att sitta några mandatperioder
            under 1990-talet och kanske en bit in på nästa sekel, utgår vi
            ändå ifrån att det, innan jag och andra pensioneras enligt vanliga
            pensionsregler, väl blir ett eller annat maktskifte i Sverige.
            Det är därför viktigt att få fasta regler för pensionssystemet.
            I det här sammanhanget vill jag slå fast vad som är välfärdsstatens
            huvudsakliga uppgift. Enkelt sammanfattat handlar det om att tillgodose
            medborgarnas behov av trygghet, trygghet vid olyckor, vid plötsliga
            katastrofer eller vid smygande svaghet på grund av ålderdom eller
            vad vi ibland kallar för grå sjukdom. En verklig trygghet når
            vi endast genom en välfärdspolitik, som syftar till att det tillhandahålls
            vård och omsorg och att det finns en standardtrygghet vid sjukdom,
            arbetslöshet och ålderdom. Att denna standardtrygghet måste förenas
            med självrisker av olika slag och att systemen måste utformas
            så att de inte hindrar den ekonomiska tillväxten, som är förutsättningen
            för välståndet och därmed för välfärden, är enligt min mening
            uppenbart. Att få kombinera den ambitionen med en valfrihetsrevolution
            hör till
          </note>
          <note>
            1990-talets största politiska utmaningar.
          </note>
          <note type="speaker">
            Anf. 71 BIRGITTA DAHL (s) replik:
          </note>
          <note>
            Herr talman! Vi har med stor uppmärksamhet läst regeringsdeklarationen,
            för att försöka få reda på vad regeringen vill i det för medborgarna
            absolut centrala område som välfärden i vid bemärkelse utgör.
            Det visar sig att det inte går att få reda på någonting, inte
            vad ni konkret har för mål på olika områden, inte hur ni skall
            betala det ni vill göra och inte vad ni egentligen menar. Det
            visar sig också att den här delen av regeringsförklaringen i ovanligt
            hög grad präglas av att varje parti har fått föra in en hjärtefråga
            utan att ge konkreta besked om hur och när den skall uppföljas.
          </note>
          <note>
            Ni har ställt ut löften om vårdnadsbidrag, fritt vald husläkare,
            fler ålderdomshem, eget rum, ökat handikappstöd och en rad andra
            saker, utan att på någon punkt tala om hur de skall betalas. Däremot
            talar ni om att ni skall sänka skatterna för andra än medborgarna
            -- det skall betalas. Ni skall ta ut karensdagar, ni skall ta
            bort reduktionen för fackföreningsavgiften, ni skall ta bort ungdomsbostadsstödet
            och ni skall spara 15
          </note>
          <note>
            miljarder kronor. Inte på någon punkt redovisar ni hur det skall
            betalas. Bo Könberg försökte på klassiskt sätt komma ur den fällan
            genom att beskylla oss för att inte redovisa hur vi skall betala
            välfärden.
          </note>
          <note>
            Vårt svar är mycket enkelt och har givits vid många tillfällen,
            men jag upprepar det än en gång. Vi är inte beredda att lova stora
            skattesänkningar -- allra minst till de grupper som ni vill gynna
            -- så länge som det finns stora sociala behov för barn och barnfamiljer,
            för de gamla och sjuka och för de handikappade.
          </note>
          <note>
            Här går skiljelinjen glasklart mellan oss och den borgerliga
            regering som Bo Könberg representerar.
          </note>
          <note>
            Just Stockholm och Stockholms län visar ovanligt tydligt hur
            det går med sjukvården, med skolan, med barnomsorgen och med omvårdnaden
            av svaga människor i behov av solidaritet, om majoriteten består
            av borgerliga partier som t.o.m.
          </note>
          <note>
            sänker skatterna när de skulle behöva höjas för att man skall
            klara dessa behov.
          </note>
          <note type="speaker">
            Anf. 72 JOHAN LÖNNROTH (v) replik:
          </note>
          <note>
            Herr talman! Bo Könberg talar om monopol, och det brukar borgerliga
            politiker gärna och ofta göra.
          </note>
          <note>
            Men jag skulle gärna vilja ha några synpunkter på detta. Det
            finns faktiskt monopolliknande företag också i den privata sektorn.
            Vi har ett aktuellt fall, som i och för gäller sig ett halvstatligt
            företag som heter Procordia och som nu planerar att ta över stora
            delar av den svenska äldreomsorgen. Det skulle vara intressant
            att få veta om Bo Könberg tycker att det ligger någon fara i att
            stora privata eller halvt privata och halvt privata koncerner
            tar över stora delar av det som tidigare skötts inom ramen för
            den offentliga sektorn.
          </note>
          <note>
            Jag har ett annat exempel från min tid som kommunalpolitiker
            i Göteborg. Jag motionerade en gång om att stadsdelsnämnderna
            och de lokala förvaltningarna skulle ha rätt att köpa sina böcker
            från de lokala bokhandlarna i stadsdelen. Läget var nämligen att
            stadens tre stora bokhandlare bildade en kartell, för övrigt med
            ganska stora försänkningar inom Bo Könbergs parti. Men mitt förslag
            avslogs. De stora kommunala uppköpen av läromedel skulle fördelas
            via skoladministrationen centralt. Det var inte tillåtet att gå
            ut till de lokala bokhandlarna.
          </note>
          <note>
            Sedan talade Bo Könberg naturligtvis även om planhushållning.
            Det är lika luddigt när han talar om det som när alla andra talar
            om det. Kan Bo
          </note>
          <note>
            Könberg t.ex. tänka sig att ge personalen på ett sjukhus rätt
            att rösta fram sin egen ledning? Är det i linje med den uppbrytning
            av den svenska planhushållningen som Bo Könberg vill ha?
          </note>
          <note>
            Till sist vill jag fråga Bo Könberg om pensionerna.
          </note>
          <note>
            Om ni nu vill överlägga med de andra partierna om pensionerna,
            måste ni ju ha något slags idé om vad förhandlingarna skall handla
            om. Den linje som Bo
          </note>
          <note>
            Könberg företräder i t.ex. artikeln tillsammans med
          </note>
          <note>
            Anne Wibble går helt på tvärs mot den centerpartistiska profilen.
            Jag tror att det är på samma sätt med kds. Ni vill vidga klyftorna,
            vilket drabbar framför allt kvinnliga pensionärer.
          </note>
          <note>
            Centerpartiets förslag ligger mycket i linje med vårt förslag.
            Något slags utgångspunkt måste ni väl ändå ha för dessa samtal?
            Är det centerpartiets linje som gäller eller är det den moderata
            och folkpartistiska linjen som gäller när ni går in i dessa förhandlingar?
          </note>
          <note>
            Anf. 73 Statsrådet BO KÖNBERG (fp)
          </note>
          <note>
            replik:
          </note>
          <note>
            Herr talman! Jag hade kanske inte så oerhört stora förhoppningar
            om att Birgitta Dahl efter sitt inledningsanförande ens i en given
            replikomgång skulle ta upp det som var min huvudinvändning mot
            hennes resonemang. Min huvudinvändning gällde nämligen inte så
            mycket välfärdspolitiken, att det är bra med valfrihet och det
            andra som Birgitta
          </note>
          <note>
            Dahl tog upp. Hon resonerade som om det inte fanns några ekonomiska
            problem i Sverige. Det närmaste hon har kommit den frågeställning
            som är den dominerande för Sverige i dag och tyvärr kommer att
            vara det under kommande år är angreppen på de skattesänkningar
            som vi föreslår.
          </note>
          <note>
            Vårt syfte med dessa skattesänkningar är inte varit att hjälpa
            människor som är rika därför att vi tycker det är bra med stora
            inkomstskillnader. Vi tror att vi inte kan komma ur den ekonomiska
            stagnation som Sverige befinner sig i utan att ta bort skatten
            på exempelvis arbetande kapital inom småföretagen.
          </note>
          <note>
            Om detta finns ingen som helst skymt av insikt hos
          </note>
          <note>
            Birgitta Dahl, utan socialförsäkringar, pensioner och sjukvård
            lever sitt liv helt vid sidan om utan något beroende av vilket
            samhälle det handlar om.
          </note>
          <note>
            Birgitta Dahl klagar över att regeringsdeklarationen inte är
            tillräckligt tydlig.
          </note>
          <note>
            Hon vill ha besked på några punkter. Mitt svar är att hon kommer
            att få besked på många punkter inom några veckor. Det kanske inte
            är helt orimligt att den nya regeringen får någon månad på sig
            för att gå igenom det ekonomiska läge som vi befinner oss i och
            för att hantera de akuta kriser som dyker upp, t.ex. bankkriserna,
            för att sedan presentera reformtankar inför riksdagen. Det kommer
            vi alltså att göra.
          </note>
          <note>
            Birgitta Dahl klagade över att finansieringen av en del reformer
            inte har angetts i regeringsförklaringen. Jag kan bara konstatera
            att några av dem närmast är av den arten att de inte kostar pengar
            utan t.o.m. spar pengar. Jag tänker t.ex. på husläkarsystemet.
            Jag har också uppfattat att det har blivit en betydande enighet
            över partigränserna om detta som för ett antal år sedan var kontroversiellt.
          </note>
          <note>
            Jag har tidigare inte haft förmånen att diskutera med Johan Lönnroth.
            Det är därför mycket begärt att han skall känna till min inställning
            i monopolfrågan. Men den är mycket enkel. Jag är emot monopol.
            Det gäller även om de är privata.
          </note>
          <note>
            Det är inte någon ny insikt för liberaler, utan den har funnits
            åtminstone sedan Erland Smiths dagar.
          </note>
          <note>
            Vi kan därför fortsätta att föra den diskussionen utan att jag
            i dag kan ge mig in på bokhandelsfrågorna i Göteborg. Jag ber
            om ursäkt, men mitt kunnande räcker inte till för att klara den
            frågan.
          </note>
          <note>
            Till sist frågade Johan Lönnroth om våra utgångspunkter för pensionssamtalen.
            Regeringen kommer naturligtvis att redovisa dem i samband med
            samtalen. Under de närmaste veckorna kommer vi att få in remissvaren
            med anledning av den stora pensionsberedningen. När vi har gått
            igenom remissvaren skall bl.a. de tas till bas för dessa samtal.
            Men avsikten med samtalen är att skapa ändrade regler i vissa
            avseenden som gör att pensionssystemet blir mer robust och tryggt.
            Exakt vad samtalen kommer att innehålla kan de olika partierna
            förstås ha olika uppfattningar om. Jag har i olika sammanhang,
            bl.a. som representant för folkpartiet liberalerna i pensionsberedningen,
            redovisat vad jag tycker. Vi har också skrivit en del offentliga
            artiklar. Men regeringens samlade uppfattning kommer naturligtvis
            att redovisas vid överläggningarna, som jag hoppas skall leda
            fram till att vi kan presentera förslag till förändringar i pensionssystemet
            som kan träda i kraft inför 1993.
          </note>
          <note type="speaker">
            Anf. 74 BIRGITTA DAHL (s) replik:
          </note>
          <note>
            Herr talman! När parterna i den tilltänkta regeringen satt och
            förhandlade under ett par veckor var det med det uttalade syftet
            att reda ut olika synpunkter och komma överens om något som man
            kunde regera utifrån. Det dröjde inte mer än någon dag förrän
            det stod klart att man inte alls hade kommit fram till något som
            man kunde regera utifrån, utan bara något som man till nöds kunde
            bilda regering utifrån.
          </note>
          <note>
            Sedan startade den offentliga förhandlingen mellan olika ministrar
            och partier i regeringen. Då deklarerade man de skilda ståndpunkterna
            i olika frågor som ett spel, förstår jag, i pågående inre förhandlingar
            och budgetförhandlingar.
          </note>
          <note>
            Ett sådant besked som var mycket välkommet för oss gav Bengt
            Westerberg häromdagen. Men jag kan tänka mig att de andra tre
            regeringspartierna grinade mycket illa. Det gällde löftet från
            hans sida att ett vårdnadsbidrag inte skulle få bekostas med pengar
            från barnomsorgen. Men hur är det egentligen inom regeringen i
            denna fråga? Jag är övertygad om att man inom regeringen inte
            är överens på den punkten och på en rad andra punkter. Det går
            inte ihop om man först har ett sparkrav på 15 miljarder, ospecificerat
            hur det skall klaras. Sedan har man ett tiotal löften om reformer,
            ospecificerat hur de skall betalas. Vid sidan av det finns det
            dessutom löften om att ta bort sociala förmåner på en rad områden
            som är centrala för människors trygghet och välfärd. Jag tänker
            återigen på t.ex. karensdagarna och vad vi är rädda för att ni
            tänker göra med pensionssystemet. Vi kommer naturligtvis att ställa
            upp i diskussioner om pensionsfrågan. Men tro inte att vi kommer
            att vara beredda att ändra pensionssystemets grundläggande karaktär,
            som är av så unik betydelse för människors trygghet och välfärd
            och för rättvisan i det här landet.
          </note>
          <note>
            Sedan vill jag säga att vi är djupt oroade över vad som verkar
            vara en avsikt, om än inte klart uttalad, att ersätta den generella
            välfärdspolitiken med en grundtrygghet på låg nivå för flertalet
            och en gräddfil med särskilda förmåner -- bättre skolor, bättre
            sjukhus -- för dem som kan betala, tala för sig eller har någon
            som talar för sig. I så fall skulle ni starta en nedmontering
            av det välfärdssystem, det folkhem, som vi i stället vill utveckla.
          </note>
          <note type="speaker">
            Anf. 75 JOHAN LÖNNROTH (nyd) replik:
          </note>
          <note>
            Herr talman! Bo Könbergs tal om att han är emot privata monopol
            är välkommet. Men jag undrar något varför det stod så litet om
            den saken i regeringsförklaringen. Och ännu intressantare skulle
            det vara att få litet mer konkreta besked om vad folkpartiet och
            regeringen planerar att göra för att bryta den privata maktkoncentration
            beträffande svenskt näringsliv som faktiskt har förstärkts ytterligare
            under 80-talet.
          </note>
          <note>
            Det finns en del konkreta exempel att nämna. Jag tänker då på
            bl.a. Procordia. Om jag förstår saken rätt planerar ni att sälja
            ut den statliga andelen i
          </note>
          <note>
            Procordia. Då kommer kanske Volvo eller något annat större svenskt
            företag att äga alltihop. Men kommer det då att vara tillåtet
            för ett så här stort, så här gigantiskt, multinationellt företag
            att ta över en stor del av äldreomsorgen här i Sverige? Det är
            alltså en konkret fråga.
          </note>
          <note>
            Sedan något om begreppet robust pensionssystem.
          </note>
          <note>
            Ja, det här låter just robust. Men vad detta egentligen betyder
            är mycket svårt att veta.
          </note>
          <note>
            Eftersom Bo Könberg inte bemöter min beskrivning av hans och
            Anne Wibbles artikel samt av de förslag som föreligger från folkpartiet
            och moderaterna i pensionsfrågan förutsätter jag att vi är överens
            om denna min beskrivning. Era förslag innebär alltså att skillnaderna
            mellan olika pensionärer förstärks ytterligare. Pensionärer med
            låg eller ingen ATP -- det rör sig i dag om ungefär
          </note>
          <note>
            400 000 kvinnor -- kommer att få det ännu sämre med den politik
            som ni vill driva i pensionsfrågan.
          </note>
          <note>
            Anf. 76 Statsrådet BO KÖNBERG (fp)
          </note>
          <note>
            replik:
          </note>
          <note>
            Herr talman! Bara en gång till upprepar jag vad jag redan har
            sagt två gånger, nämligen att Birgitta
          </note>
          <note>
            Dahl totalt undviker att diskutera den miljö i vilken vi utformar
            välfärds- och välståndspolitiken. Det gör att de delarna av diskussionen
            lätt blir något artificiella -- eller eteriska, i den meningen
            att det hela utspelas i någon form av lufttomt rum skilt från
            den verklighet som vi andra befinner oss i. Jag lovar alltså att
            inte upprepa detta ännu en gång i dagens debatt.
          </note>
          <note>
            Det är så, att ni har lämnat efter er ett land i ekonomisk stagnation.
            Och det är så, att vi i slutet av nästa år förmodligen inte kommer
            att ha mera att dela på än vi hade häromåret. Svensk ekonomi står
            stilla under tre års tid. Vi har inte mer av resurser för privat
            konsumtion och vi har inte mer av resurser för sjukvård eller
            pensioner nästa år än vi hade häromåret. Var och en förstår, utom
            den som skall försvara det nioåriga socialdemokratiska fögderiet,
            att detta inte håller. Det är ju inte bara så, att vi har en stagnation,
            utan vi har också löpande kriser runt omkring i svenskt näringsliv
            med arbetslöshetssiffror som vi inte har sett sedan
          </note>
          <note>
            30-talet enligt AMS och med bankkriser vars like vi knappast
            har sett i vårt land över huvud taget.
          </note>
          <note>
            Birgitta Dahl känner oro. Vi skall återkomma till den här frågan
            och presentera våra förslag. Jag har ju talat om ungefär när vi
            kommer att göra det.
          </note>
          <note>
            Johan Lönnroth vill gärna diskutera detta med privata monopol
            av olika slag i näringslivet. Jag har fått för mig, men jag är
            ju nybörjare i detta sammanhang, att den debatt som vi har haft
            rörde välfärdspolitiken och frågor som gäller det sociala fältet
            t.ex. Jag skall gärna i annat sammanhang, om
          </note>
          <note>
            Johan Lönnroth vill diskutera just dessa frågor med mig, återkomma
            till dessa saker. Jag kan bara peka på exempelvis det program
            som moderaterna och folkpartiet liberalerna lade fram i våras,
            där, förstås, också frågan om privata monopol tas upp.
          </note>
          <note>
            Det som är viktigare i debatten här i dag är kanske frågan om
            pensionssystemets robusthet. Johan
          </note>
          <note>
            Lönnroth ironiserade något över detta uttryck, och det kan man
            förstås göra. Jag tror att det är en ekonomterm. Johan Lönnroth
            kan nog bättre än jag gissa vad det handlar om. Vad som avses
            med begreppet, och vad som avsågs med det i pensionsberedningen,
            är förstås att vi skall ha ett tryggt pensionssystem, som gör
            att vi i framtiden kan vara säkra på att pensionärerna får sina
            pensioner. Pensionsberedningen var enig i sin bedömning av det
            svenska ATP-systemet så till vida att detta inte klarar sig i
            framtiden om vi inte kan upprätthålla en tillväxt om i storleksordningen
            ett par procent per år.
          </note>
          <note>
            Man kan önska sig hur mycket som helst och hålla hur vackra tal
            som helst. Men får vi inte en tillväxt i nämnda storleksordning
            kommer pensionssystemet att urholkas -- vare sig vi vill det eller
            inte och vare sig FN, Europarådet eller någon oljeshejk ser till
            att det svenska pensionssystemet fungerar genom gåvor till oss
            eller ej. Det är bara vi själva som kan åstadkomma något här.
            Detta är ett av syftena med de överläggningar som vi kommer att
            inbjuda till.
          </note>
          <note>
            Andre vice talmannen anmälde att Birgitta Dahl och Johan Lönnroth
            anhållit om att till protokollet få antecknat att de inte ägde
            rätt till ytterligare repliker.
          </note>
          <note type="speaker">
            Anf. 77 STEN SVENSSON (m):
          </note>
          <note>
            Herr talman! En av de allra viktigaste uppgifterna under 1990-talet
            är att avreglera den i dag monopoliserade sociala tjänstesektorn.
            Vad vi vill göra är att med utgångspunkt i system med gemensam
            finansiering låta pengarna i stor utsträckning följa de val som
            den enskilde träffar.
          </note>
          <note>
            Därmed kombineras marknadens fördelar med det gemensamma ansvarets
            rättvisa.
          </note>
          <note>
            Familjer är olika och har varierande behov och önskemål. Många
            föräldrar har ensamma ansvaret för barnens försörjning och fostran.
          </note>
          <note>
            Familjepolitiken måste därför utformas så, att den passar alla
            familjer och det blir möjligt för dem att ta sitt ansvar på det
            för just dem bästa sättet i olika situationer. Det offentliga
            stödet till barnomsorgen skall därför följa barnet, oberoende
            av vilken barnomsorg föräldrarna väljer. Den nya regeringens självklara
            uppgift är att avveckla den socialdemokratiska politikerstyrningen
            av familjerna. Familjerna måste äntligen myndigförklaras.
          </note>
          <note>
            Allt är inte välbeställt inom svensk sjukvård. Det finns många
            goda sidor. Jag tänker då på områden där vi har uppgiften att
            värna och vidareutveckla dessa sidor. Men vi har också skyldighet
            att rätta till där det har gått snett. Många rapporter berättar
            att svårt sjuka inte får vård i tid. Det händer t.o.m. att patienter
            dör medan de köar för vård. Valfriheten är t.ex. inom äldrevården
            mycket begränsad.
          </note>
          <note>
            Vårdideologier styr i stället för människors behov och önskemål.
          </note>
          <note>
            Operationsköerna och det stora antalet medicinskt färdigbehandlade
            åldringar som ligger kvar på akutsjukhus därför att de inte har
            någon annanstans att ta vägen är några av de största problemen.
          </note>
          <note>
            Man tvingas använda de dyraste slutenvårdsplatserna som hotell,
            därför att det inte finns ålderdomshem, sjukhem och liknande omsorger
            i tillräcklig omfattning. Dessa förhållanden är inte bra för de
            gamla. Det blir extremt dyrt, och härigenom blockeras dessutom
            en mängd operationer. Alla märker och oroas av bristen på institutioner,
            och det gäller då allt från servicehus och ålderdomshem till sjukhem
            och sjukhus. Så här har det blivit som en följd av den socialdemokratiska
            modeflugan att ''riva institutionerna''.
          </note>
          <note>
            Nedläggningen av ålderdomshem, sjukhem och andra omsorgsinstitutioner
            måste upphöra, och resurser måste användas för att få bort köer
            och patienter i korridorer samt för att åstadkomma utskrivningar
            i rätt tid.
          </note>
          <note>
            Vi måste känna ett ansvar för dem som har drabbats av sjukdom
            och för dem som vårdas i livets slutskede. Vi måste bry oss om.
            Vår grundläggande tanke, med utgångspunkt i våra värderingar beträffande
            livskvalitet, är att även svårt sjuka, dementa och handikappade
            skall få behålla sitt värde som människor och även ett eget hem
            inom äldrevården -- också sedan man flyttat till en institution
            -- så långt detta är ekonomiskt och praktiskt möjligt!
          </note>
          <note>
            Det är angeläget att hälso- och sjukvården anpassas bättre till
            behoven hos dem som drabbas av en demenssjukdom. Resurserna för
            forskning är klart otillräckliga, och mycket återstår innan forskningen
            har de möjligheter som sjukdomarnas omfattning och svårighetsgrad
            kräver. I förhållande till annan medicinsk forskning är detta
            område åsidosatt.
          </note>
          <note>
            Vården av dementa måste bli mer differentierad.
          </note>
          <note>
            De demenssjuka måste så länge som möjligt kunna bo kvar och vårdas
            i sitt eget hem. Detta förutsätter en god samplanering av den
            vård som ges av den egna familjen och av andra vårdgivare.
          </note>
          <note>
            Alternativen måste bli fler, och möjligheterna till exempelvis
            dagvård och gruppboende skall öka.
          </note>
          <note>
            Vi moderater har därför under en lång tid efterlyst stimulansbidrag
            för gruppboende -- och så småningom fick vi också gehör för detta
            krav här i riksdagen. Det är angeläget att kommuner och landsting
            får möjlighet att utveckla sådana former avpassade efter lokala
            förhållanden. Det regelverk som bl.a. bostadslåneförordningen
            ställer upp och som låser fast bostädernas utformning och gruppernas
            storlek återstår dock att avveckla. Här måste regeringen ta nya
            initiativ för att göra det lättare för kommunerna att leva upp
            till sitt ansvarstagande!
          </note>
          <note>
            Slutsatsen, herr talman, är uppenbar: Det behövs verkligen ett
            nytänkande inom vård och omsorg för att den enskildes vilja skall
            kunna sättas i centrum och för att vård skall kunna garanteras
            i tid. Därför är förändringar nödvändiga.
          </note>
          <note>
            Herr talman! Mycket snart kommer vi att se förändringar också
            på ett annat område. Det gäller alkoholpolitiken. I regeringsförklaringen
            gjorde regeringen klart att en alkoholpolitisk kommission skall
            tillsättas. Det är bra under förutsättning att denna kombineras
            med vad regeringen samtidigt utlovade, nämligen att man skall
            titta över och ta bort onödigt krångel och byråkrati. Det kan
            t.ex.
          </note>
          <note>
            gälla mattvång och tidsbegränsningar. Vi moderater förutsätter
            att regeringen snarast återkommer till riksdagen med ett förslag
            i enlighet med regeringsdeklarationen, så att vi även på detta
            område en gång för alla kan myndigförklara vuxna människor.
          </note>
          <note type="speaker">
            Anf. 78 ROLAND LARSSON (c):
          </note>
          <note>
            Herr talman! Jag avser att i detta anförande begränsa mig till
            en enda delfråga inom familjepolitiken. Att jag gör det beror
            på att den frågan är så utomordentligt typisk för den socialdemokratiska
            synen på välfärdspolitiken.
          </note>
          <note>
            Med en drucken papegojas envishet har jag här, sedan jag för
            tre år sedan kom in i riksdagen och för övrigt även innan dess,
            drivit frågan om dagbarnvårdares rätt till barnomsorg för sina
            egna barn, dvs. den Linköpingsmodell som av någon anledning kommit
            att kallas Uppsalamodellen.
          </note>
          <note>
            Lika envist har den socialdemokratiska regeringen drivit sin
            fundamentalistiska linje att med statsbidragsregler förhindra
            detta självklara rättvisekrav.
          </note>
          <note>
            Ingen socialdemokratisk debattör eller regeringsföreträdare har
            någonsin på ett rimligt sätt kunnat förklara varför inte en yrkesgrupp,
            dagbarnvårdare, på samma sätt som alla andra förvärvsarbetande,
            skall ha rätt till barnomsorg för sina barn. Man har inte heller
            kunnat förklara varför den barnomsorgen i så fall inte skulle
            kunna få ordnas i det egna familjedaghemmet. Ingenting i statsbidragsreglerna
            förhindrar andra yrkesgrupper inom barnomsorgen att ha sina egna
            barn inskrivna på det daghem eller på den institution där man
            själv arbetar.
          </note>
          <note>
            Vem skulle t.ex. komma på den befängda idén att med byråkratiska
            regler försöka förhindra ett sjukvårdsbiträde eller en läkare
            att vårda sina egna anhöriga eller barn på det sjukhus där man
            själv arbetar. Eller, för att ta ytterligare ett par exempel,
            förhindra chauffören som kör skolskjutsen att köra sina egna barn
            till och från skolan som en del av sin yrkesutövning eller förhindra
            kokerskan som arbetar på skolan att under sin arbetstid laga mat
            till sina egna barn som går i samma skola. Alla kan ju höra hur
            befängt det låter.
          </note>
          <note>
            Det är ändå precis samma sak som den socialdemokratiska regeringen
            har gjort, när man har vägrat att ge statsbidrag till barnomsorg
            för dagbarnvårdares barn, trots att det i regeringsrätten fastslagits
            att kommunerna har laglig rätt att låta dagbarnvårdare ha sina
            egna barn som dagbarn. Till råga på allt är det här dessutom en
            diskriminering av en yrkesgrupp som gör en precis lika viktig
            insats och ett precis lika viktigt arbete som alla andra yrkesgrupper.
            Frågan är vad
          </note>
          <note>
            Europadomstolen skulle säga om detta om det kom till en prövning
            där.
          </note>
          <note>
            Förmodligen har också bidragsförfattningens konstruktör insett
            risken just för att få en diskrimineringsdebatt och därför lyckats
            krysta fram en formulering som åtminstone teoretiskt innebär att
            dagbarnvårdare vid en prövning skulle kunna få barnomsorg till
            sina egna barn, förutsatt att det då inte sker i det egna familjedaghemmet,
            utan någon annanstans, i någon annan typ av barnomsorg. Eller
            med andra ord, om jag tar grannens barn som dagbarn och grannen
            tar mina, får kommunerna statsbidrag för både mina barn och grannens.
          </note>
          <note>
            Att jag nu lägger sådan tonvikt vid just den här frågan beror
            på att jag tycker att den på ett utomordentligt sätt speglar den
            dogmatiska stelbenthet som präglat det socialdemokratiska regelsystemet
            för barnomsorgen, och för övrigt för hela familjepolitiken. Observera
            att jag nu inte pratar om omsorgen som sådan. Den är för det mesta
            mycket bra. Men det är sättet att organisera och finansiera den
            på som jag vänder mig emot.
          </note>
          <note>
            Herr talman! Därför känns det som en stor framgång för mig och
            många andra, att det klargörs så tydligt och entydigt i regeringsförklaringen
            från den nya regeringen att den här ''tokregeln'' redan med ett
            första och omedelbart steg skall ändras.
          </note>
          <note>
            Det blir för övrigt en självklar konsekvens av att det statliga
            och kommunala bidraget till barnomsorgen skall följa det val som
            föräldrarna gör.
          </note>
          <note>
            Som gammal kommunpolitiker välkomnar jag naturligtvis också beskedet
            i regeringsförklaringen att fri etableringsrätt på samma villkor
            för alla skall gälla inom hela barnomsorgen. Det kommer att ge
            förutsättningar för en bättre anpassning till barnens och familjernas
            behov och efterfrågan, och det kommer dessutom att sänka kostnaderna.
          </note>
          <note>
            Eftersom verksamheten, oavsett om den drivs i privat eller offentlig
            regi, även framdeles till största delen kommer att finansieras
            med statliga och kommunala bidrag, kommer kraven på god kvalitet
            under alla omständigheter att kunna garanteras oavsett i vilken
            form verksamheten bedrivs och anordnas.
          </note>
          <note>
            Herr talman! Äntligen tas nu det viktiga och avgörande steget
            från enfald till mångfald.
          </note>
          <note type="speaker">
            Anf. 79 BIRGITTA DAHL (s) replik:
          </note>
          <note>
            Herr talman! Det var med en viss fascination som jag lyssnade
            till Roland Larsson. Det är visserligen sant att detta med rätt
            till statsbidrag för egna barn finns i regeringsförklaringen,
            men det är ju bara ett av de många löften som det inte finns någon
            täckning för. Den ansvarige ministern, Bengt
          </note>
          <note>
            Westerberg, har ju redan tagit tillbaka det. Han meddelade häromdagen
            vid sitt första stora framträdande att det inte finns utrymme
            för att uppfylla det löftet och att regeringen därför inte tänker
            göra det. Jag tycker att Bo Könberg skall ta med sig det här anförandet
            hem och anmäla det för sin kollega i huset. Vi kan just i dessa
            dagar läsa i tidningar om hur utländska delegationer besöker
          </note>
          <note>
            Sverige för att studera vår familjepolitik och för att studera
            det faktum att Sverige, som har världens högsta förvärvsfrekvens
            för kvinnor, också har bland de högsta födelsetalen i industrivärlden.
            Man förstår inte hur det går ihop förrän man studerar den utomordentligt
            fina familjepolitik vi har, med den höga grad av flexibilitet
            och valfrihet som finns i utformningen av både det ekonomiska
            stödsystemet och omsorgen om våra barn.
          </note>
          <note>
            När jag lyssnar på de olika inläggen här står det klart för mig
            att vi inte är osams om valfrihet och mångfald. Vi är osams om
            vilket golv vi skall lägga, eftersom vi är osams om hur mycket
            vi skall betala med gemensamma insatser. Det är inte vi, utan
            de borgerliga partierna, Bo Könberg, som i en allvarlig ekonomisk
            situation har bedrivit en valrörelse på löften om skattesänkningar
            till dem som har det bäst på bekostnad av barnfamiljer, pensionärer
            och vanliga löntagare. Det är sanningen. Det är inte ni, utan
            vi som har visat både ekonomiskt och socialt ansvar.
          </note>
          <note type="speaker">
            Anf. 80 ROLAND LARSSON (c) replik:
          </note>
          <note>
            Herr talman! Tillåt mig först att se litet road ut över att just
            Birgitta Dahl av alla människor ifrågasätter enigheten inom den
            nytillträdda regeringen.
          </note>
          <note>
            När det gäller förändringen av regelsystemet för dagbarnvårdarnas
            egna barn står det entydigt och klart i regeringsförklaringen
            vad som skall gälla.
          </note>
          <note>
            Jag har sett Bengt Westerbergs uttalande häromdagen som en oro
            för de ekonomiska problem som den socialdemokratiska regeringen
            har skapat i Sverige. Det finns risk för att man inte har resurser
            att klara allting redan från början, utan att man måste göra det
            under en viss tid. I det sammanhanget kan jag också lugna Bengt
          </note>
          <note>
            Westerberg och även Bo Könberg: det kommer sannolikt inte att
            åtgå några ökade resurser för att genomföra denna reform. Om man
            ser på alternativkostnaderna kommer man att finna att de blir
            större.
          </note>
          <note type="speaker">
            Anf. 81 BIRGITTA DAHL (s) replik:
          </note>
          <note>
            Herr talman! Jag vill uppmana Bo Könberg att skapa klarhet --
            är det regeringsförklaringen eller är det Bengt Westerbergs uttalande
            häromdagen som gäller?
          </note>
          <note>
            Anf. 82 Statsrådet BO KÖNBERG (fp)
          </note>
          <note>
            replik:
          </note>
          <note>
            Herr talman! Jag skall inte ta i anspråk sex minuter utan skall
            göra ett avsevärt kortare inlägg med anledning av den fråga som
            Birgitta Dahl nyss ställde till mig. Det är alldeles klart vad
            som står i regeringsdeklarationen, men också att allting inte
            kan genomföras på en gång, speciellt inte i det ekonomiska läge
            som Birgitta Dahls partivänner har lämnat efter sig.
          </note>
          <note type="speaker">
            Anf. 83 BIRGITTA DAHL (s) replik:
          </note>
          <note>
            Herr talman! Orsaken till att det inte går att klara löftena,
            som alla för säkerhets skull är mycket luddigt formulerade och
            försedda med olika reservationer, är att man kostar på sig jättelika
            skattesänkningar som vi inte har råd med, allra minst om vi dessutom
            skall kunna klara nya åtaganden.
          </note>
          <note type="speaker">
            Anf. 84 ROSE-MARIE FREBRAN (kds):
          </note>
          <note>
            Herr talman! ''Att ge bättre förutsättningar för trygga familjer
            och för barnens uppväxt och omvårdnad i vårt moderna samhälle
            är en av de allra viktigaste uppgifterna för framtiden. Det är
            i de små nära gemenskaperna som de flesta individer finner trygghet
            och förankring. Här möter de uppväxande generationerna kärlek
            och omtanke och fostras till ansvarstagande för sina medmänniskor
            och sin omvärld.'' Detta inledande stycke i det familjepolitiska
            avsnittet i regeringsdeklarationen är som ljuv musik i kristdemokratiska
            öron. Avsnittet i sin helhet ger uttryck för en ny syn på familjepolitiken
            och en påtaglig förändring av familjepolitiken.
          </note>
          <note>
            En omläggning av politiken på det här området är lika angelägen
            som inom den ekonomiska politiken.
          </note>
          <note>
            Få länder har som Sverige socialiserat familjens funktioner.
            Stora statliga och kommunala insatser har ensidigt satsats på
            de familjer som velat och kunnat få del av den offentliga barnomsorgen.
            De som önskat satsa på egna alternativ har ställts utan offentligt
            stöd och har därför ofta haft mycket svårt att förverkliga sin
            önskan.
          </note>
          <note>
            Trots allt fagert tal om att våra barn är det finaste och värdefullaste
            vi har, har barn inte sällan betecknats som ''förvärvshinder''.
            Möjligheter för föräldrar att anpassa sitt yrkesarbete så att
            de själva fått tid och möjlighet att vårda och fostra sina barn
            har snarast beskurits än skapats. Stat och kommun har gett signalen
            att offentlig heltidsomsorg för barnen är det normala och förväntade.
            Vissa kommuner har t.ex. bara erbjudit heltidsplatser inom den
            kommunala barnomsorgen.
          </note>
          <note>
            Lyckligtvis har debatten kommit att svänga något till förmån
            för barns och föräldrars ömsesidiga behov av mer tid tillsammans.
            Men egentliga åtgärder som verkligen underlättar för föräldrar
            att få tid tillsammans med sina barn har lyst med sin frånvaro.
          </note>
          <note>
            Herr talman! Det är inte särskilt märkligt om många föräldrar
            känner sig otillräckliga och upplever tidsbrist, när de förvärvsarbetar
            heltid.
          </note>
          <note>
            De många skiftande kraven skapar lätt stress, som varken föräldrarna
            eller barnen mår väl av.
          </note>
          <note>
            Den hittills förda barnomsorgspolitiken utgör ett exempel på
            att det offentliga i alltför hög grad ingripit på ett område som
            borde ha förbehållits familjen. Det mest naturliga måste vara
            att familjen själv får avgöra hur man vill ordna sin barnomsorg.
          </note>
          <note>
            Statens och kommunernas uppgift är att på ett så flexibelt sätt
            som möjligt anpassa sig till familjernas önskemål.
          </note>
          <note>
            Den nya familjepolitik som den nuvarande regeringen har aviserat
            uppfyller kraven på ökad valfrihet för småbarnsföräldrar och ger
            en möjlighet för mer tid åt barnen. Svenska föräldrar skall nu
            äntligen myndigförklaras!
          </note>
          <note>
            Herr talman! För jämställdhetens skull måste vård av egna barn
            uppvärderas. Det arbetet måste få status, precis som bortaarbete
            har. Först då blir det mer attraktivt även för män, och det är
            oerhört angeläget. Kds-förslaget om en beskattad och ATP-
          </note>
          <note>
            grundande vårdlön skulle onekligen bidra till det.
          </note>
          <note>
            Föräldrarollen i sig behöver uppvärderas. Det måste vara fint
            att vara förälder. Inget ansvar och ingen uppgift kan vara större
            än att ge barn trygghet och en god fostran. Föräldrars engagemang
            och intresse för sina barn är av grundläggande betydelse för barnens
            utveckling och kan knappast ersättas av någon offentlig instans.
          </note>
          <note>
            En människas karaktär eller inre styrka kan ofta kopplas direkt
            till kvaliteten på relationerna i hennes närmiljö.
          </note>
          <note>
            Herr talman! Utan fungerande hemmiljöer kan vi inte bygga ett
            samhälle, som präglas av omtanke och trygghet. Därför är familjepolitiken
            ett av de absolut viktigaste områdena i samhällsarbetet.
          </note>
          <note type="speaker">
            Anf. 85 DORIS HÅVIK (s):
          </note>
          <note>
            Herr talman! Jag vill inleda med att hälsa Bo
          </note>
          <note>
            Könberg välkommen på den post som han nu innehar. Jag vet efter
            långvarigt utredningsarbete tillsammans med honom att han är kunnig
            och att han är bra att ha att göra med.
          </note>
          <note>
            Jag skall tala om det som inte står i regeringsdeklarationen.
            Jag skall börja med de två karensdagarna. De fick ju inte plats
            där, men vi har nu under debatten tid att ta upp denna fråga.
          </note>
          <note>
            De två karensdagarna har diskuterats här tidigare, år 1982. Den
            gången skulle de drabba bara LOs privatanställda, men man hade
            inga skrupler mot det. De andra fick väl klara sig ändå. De hade
            träffat avtal, och det kunde man inte göra någonting åt, sades
            det i debatten.
          </note>
          <note>
            Jag trodde att man lärde något av det, men även den här gången
            har man hamnat i ett dilemma. Det är ju faktiskt så, som Bo Könberg
            själv har sagt, att vi nu har infört en lagstadgad sjuklön under
            14
          </note>
          <note>
            dagar. Där ryms inte två karensdagar, om man samtidigt menar
            allvar med att man vill ha en snabb rehabilitering. Det är ju
            inte staten utan arbetsgivaren som tjänar på införandet av två
            karensdagar, och därför måste den lagstadgade sjuklönen förlängas,
            som det sägs med bortåt två månader, och jag tror att det visar
            sig att det stämmer när man räknar på det. Jag tycker mig också
            se att Bo Könberg nickar.
          </note>
          <note>
            Hur är det då med den tidiga rehabiliteringen? Man skall efter
            14 dagar göra upp en plan som skall diskuteras mellan arbetsgivaren,
            försäkringskassan och patienten. Planen skall syfta till en snabb
            återanpassning i arbetslivet på den tidigare platsen eller kanske
            på en något omändrad plats.
          </note>
          <note>
            Så i stället för de två karensdagarna börjar man väl diskutera
            att kraftigt sänka kompensationsnivån när det gäller sjukpenningen.
            Men skall vi ha en samordning mellan arbetsskadeförsäkringen och
            sjukförsäkringen -- och det skall vi ju ha framöver, innan man
            har tittat över det -- då innebär det, om man sänker sjukpenningen
            till lägre än 65 %, att man bryter mot ILO-konventionen nr 121,
            som säger att det måste utgå två tredjedelar av lönen.
          </note>
          <note>
            Vad kan man då fundera över -- jag ställer frågan --
          </note>
          <note>
            för att få in lika mycket pengar? Då måste man förlänga tiden
            då det utgår 65 %, inte till tre dagar utan till ett betydligt
            större antal dagar. Det är ett faktum att så är fallet, och det
            är bara nu att välja vilken väg man vill gå.
          </note>
          <note>
            Johan Lönnroth uttalade här förut att man vidgar klyftorna i
            pensionssystemet. Det är faktiskt värre än så. Man håller på att
            slå sönder pensionssystemet. Jag har hört från denna talarstol
            och sett i motioner under en följd av år här i riksdagen att man
            vill höja taket när det gäller ATP.
          </note>
          <note>
            Men det har inte funnits utrymme för det då. Det har inte funnits
            behov av det då.
          </note>
          <note>
            Nu finns det ett förslag från centern om att man skall ta bort
            pensionstillskottet och det kommunala bostadstillägget och lägga
            in en grundpension framöver upp till 90 000 kr. Men hur blir det
            då med dem som har utgifter för hyra, och det är de flesta pensionärer?
          </note>
          <note>
            Det är inte så konstigt att det är centern som från början har
            lagt fram förslaget: Ta bort pensionstillskottet, ta bort det
            kommunala bostadstillägget och låt det gå ut ett belopp lika för
            alla! Nästa år skulle beloppet vara 76 000 kr., enligt det förslag
            som finns från centern, och så skulle då det beloppet beskattas.
            Vem är det som tjänar på det? Självklart de som ingen hyra har.
          </note>
          <note>
            Jag gör bedömningen att i dag får de som har en hyra på 2 500
            kr. över 80 000 kr., och det är icke beskattat. Med det fasta
            belopp som föreslås sker det en höjning för dem som ingen hyra
            har men en minskning för dem som har en hyra att betala.
          </note>
          <note>
            Numera vill man inte längre höja taket. Och vad är det man håller
            på med då? Man urholkar pensionssystemet från början upp till
            90 000 kr.
          </note>
          <note>
            Man behåller taket där det är i dag, runt 241 000 kr., vilket
            kan tyckas vara mycket pengar, och så får man en liten bit kvar,
            som ganska snart när åren går blir mindre värd.
          </note>
          <note>
            Vi började betala ut ATP-pensioner 1963.
          </note>
          <note>
            Basbeloppet var då 4 200 kr., och taket låg vid
          </note>
          <note>
            31 500. Det var inte många som nådde upp till det, när de första
            pensionerna betalades ut. Nu ligger det vid 241 000, och det tycker
            vi just nu är högt.
          </note>
          <note>
            Det är ungefär 13 % av männen och 2,5 % av kvinnorna som berörs
            -- jag ser att statsrådet och jag är överens om det.
          </note>
          <note>
            Det är inte nödvändigt att höja taket, säger man i dag. Men när
            vi 10--15 år framåt i tiden jämför
          </note>
          <note>
            241 000 vid den tidpunkten med vad det är i dag, säger vi: Det
            var ju fullständigt vansinnigt att lägga locket på där!
          </note>
          <note>
            Eller kommer man i diskussionerna fram till en annan modell?
            Uppenbart är, konstaterar jag, att man vidgar inte klyftor, utan
            man försöker krossa
          </note>
          <note>
            ATP-systemet. Och det är alldeles följdriktigt. De borgerliga
            partierna ville inte ha ATP från början, och nu ser de sin chans.
          </note>
          <note type="speaker">
            Anf. 86 Statsrådet BO KÖNBERG (fp):
          </note>
          <note>
            Herr talman! Först vill jag tacka Doris Håvik för de vänliga
            orden från talarstolen. De var oförtjänt vänliga. Å andra sidan
            tycker jag att man ibland får en del oförtjänt skäll också i den
            här typen av arbetsuppgifter. Låt oss hoppas att de tar ut varandra
            med tiden.
          </note>
          <note>
            Det är lätt för mig att kvittera de vänliga orden med att säga
            att jag både har haft trevligt och lärt mig en hel del av Doris
            Håvik i de utredningssammanhang som vi har umgåtts i och som skaffat
            mig en del kunskaper som jag hoppas kunna ha glädje av just i
            den fråga som Doris Håvik tog upp på slutet, nämligen pensionsfrågan.
          </note>
          <note>
            Låt mig kommentera något litet de två angrepp som jag har fått
            i dag från den socialistiska delen av oppositionen, i ena fallet
            från Doris Håvik och tidigare från Johan Lönnroth. Det är två
            angrepp som har rört sig om att vi har för avsikt att slå sönder
            pensionssystemet.
          </note>
          <note>
            Jag vill då peka på att de två talarna, Johan
          </note>
          <note>
            Lönnroth och Doris Håvik, uppenbarligen har helt motsatta uppfattningar
            om hur vi skall lösa problemen och anser att den som har den motsatta
            uppfattningen vill krossa systemet. Johan Lönnroth har angripit
            i praktiken mig och regeringen för att inte vara för centermodellen,
            medan Doris Håvik angripit oss för att vara för centermodellen.
            Det gläder mig att notera att Johan Lönnroth har anmält sig för
            replik, och det skall bli intressant att lyssna på debatten inom
            den socialistiska delen av oppositionen.
          </note>
          <note>
            Frågan om karensdagarna är komplicerad, precis som Doris Håvik
            nu var inne på. Moderaterna och folkpartiet har i programmet Ny
            start för Sverige redovisat att vi vill ha ett par karensdagar.
            Vi gjorde det tydligt och klart före valet. Det var inte något
            budskap som vi trodde att vi skulle vinna några röster på, utan
            skälet till att vi har tagit upp det är just tron att de svenska
            transfereringssystemen måste ses över, om de skall kunna bibehålla
            sina viktigaste egenskaper för framtiden och låta bli att hindra
            ekonomisk tillväxt i vårt land.
          </note>
          <note>
            Det som vi har kommit överens om under regeringsförhandlingarna
            på den här punkten är just att utreda frågan noggrannare. En av
            de frågor som har med detta att göra, precis som Doris Håvik var
            inne på, är arbetsgivarperioden på ett par veckor. Vi kommer att
            se till att det snart tillkallas en särskild utredning om detta
            som kommer att belysa både frågan om två karensdagar och alternativa
            metoder till att spara pengar i sjukförsäkringen.
          </note>
          <note>
            För att något muntra upp Doris Håvik i den här frågan kan jag
            kanske få påminna henne om den debatt som tidigare förts om reglerna
            i sjukförsäkringssystemen. Då tänker jag på den socialdemokratiska
            anstormningen inför valet
          </note>
          <note>
            1982, när den dåvarande Fälldinregeringen försökte sig på att
            ge några bidrag till att få svensk ekonomi på fötterna igen och
            där det bl.a. ingick ett förslag om karensdagar. Då bemöttes det
            med oerhört hårda angrepp från socialdemokraternas sida, och det
            spelade sannolikt inte en helt obetydlig roll för att vi fick
            ett regimskifte och en nioårig socialdemokratisk epok efter 1982
            års val.
          </note>
          <note>
            Samtidigt noterade jag i samband med krisdiskussionerna i våras
            att just Doris Håvik uttalade att hon var mycket förvånad över
            att det blev så litet opposition mot de försämringar som socialdemokraterna
            föreslog riksdagen att genomföra från den 1 mars i år. Så det
            är möjligt att diskussionsutrymmet är något större i de här frågorna
            än vad man ibland tror.
          </note>
          <note>
            Men framför allt, herr talman, ser jag fram emot att få höra
            hur Johan Lönnroth och Doris Håvik reder ut vad det är som innebär
            att någon krossar pensionssystemet.
          </note>
          <note type="speaker">
            Anf. 87 JOHAN LÖNNROTH (v) replik:
          </note>
          <note>
            Herr talman! Jag tror inte att Bo Könberg skall lyckas med att
            få mig i gräl med Doris Håvik. Men jag kan väl säga så mycket
            att jag upplever det som litet oroande, när socialdemokraterna
            med dåvarande statsministern Ingvar Carlsson i spetsen talade
            mycket mera om att höja taket i ATP-
          </note>
          <note>
            systemet än om nödvändigheten av att kortsiktigt göra någonting
            för de pensionärer som låg på de lägsta inkomstnivåerna.
          </note>
          <note>
            Jag tycker att man flirtade litet för mycket med tjänstemannagrupperna
            i de högre inkomstskikten, där man naturligtvis började bli rädd
            för att allt fler skulle spränga ATP-taket.
          </note>
          <note>
            Den skattereform som ju faktiskt Doris Håviks och
          </note>
          <note>
            Bo Könbergs partier var överens om innebar att man något begränsade
            avdragsrätten för de privata pensionsförsäkringarna, men fortfarande
            gäller den grundläggande orättvisan att en höginkomsttagare kan
            få 10 % real avkastning efter skatt, medan en låginkomsttagare
            får praktiskt taget plus minus noll.
          </note>
          <note>
            Jag tror att det är en stor risk att man är opportunistisk i
            de här frågorna. Det måste slås fast att det kortsiktigt nu är
            nödvändigt att stärka KBT
          </note>
          <note>
            och pensionstillskottet. Det är där man måste lägga pengar mycket
            snabbt. Eftersom vi har en begränsad ekonomi -- det brukar Doris
            Håvik och hennes parti gärna tala om -- måste vi klara det här
            inom pensionssystemets ram.
          </note>
          <note>
            Jag ser ingen annan möjlighet än att vi i första hand måste klippa
            till mot de privata pensionsförsäkringarna. Är Doris Håvik beredd
            att tillsammans med vänsterpartiet driva opposition på just denna
            punkt? Vi måste ta pengarna från de privata pensionsförsäkringarna.
            Vi kanske får väcka frågan om engångsskatt igen. Från början handlade
            det om realränteskatt. Jag vet att detta är att utmana stora grupper,
            men jag tror att det är nödvändigt i denna fråga. Situationen
            är så akut, framför allt för de många kvinnor -- jag har mött
            flera av dem under valrörelsen -- som har en oerhört svår ekonomisk
            situation i dag.
          </note>
          <note type="speaker">
            Anf. 88 ROLAND LARSSON (c) replik:
          </note>
          <note>
            Herr talman! Doris Håvik har tydligen helt missat syftet med
            centerns förslag till höjda grundpensioner. Syftet är att öka
            rättvisan mellan de ATP-pensionärer som i dag har det relativt
            bra och de pensionärer som i dag knappt klarar sig på sin pensionsinkomst.
            Det är alltså fråga om den grupp som efter skatteomläggningen
            stod i kö utanför socialkontoren för att få pengar till mat och
            hyra när deras realinkomster på grund av omläggningen hade minskat.
            Vi menar att vi inte kan ta ansvar längre för att denna grupp
            måste leva under så knappa omständigheter. Vi vill öka resurserna
            för dessa. Det är fråga om en rättvisereform som vi tycker är
            helt rimlig.
          </note>
          <note>
            När det gäller KBT, det kommunala bostadstillägget, innebär vårt
            förslag att KBT som ligger över grundpensionsnivå skall utgå även
            i framtiden. Kommunerna betalar KBT i dag, och vi utgår från att
            de skall stå för dessa kostnader även framdeles.
          </note>
          <note type="speaker">
            Anf. 89 DORIS HÅVIK (s) replik:
          </note>
          <note>
            Herr talman! Jag skall snabbt replikera på Roland
          </note>
          <note>
            Larsson. Centern ville från början över huvud taget inte ha något
            kommunalt bostadstillägg. Centern var det enda parti som röstade
            emot. Det styrker mig i min uppfattning att centern inte heller
            vill ha pensionstillskott. Sedan talade centern litet diffust
            om KBT om pengarna inte skulle räcka, t.ex. om hyran är för dyr.
          </note>
          <note>
            De två karensdagarna, Bo Könberg, som vi resonerade om, utgör
            en avsevärd skillnad mot vad som händer nu. Det gällde bara 1,9
            miljoner av
          </note>
          <note>
            LOs privatanställda. Vi vänder oss emot den inbyggda orättvisan
            i detta. Enligt god socialdemokratisk modell accepterade vi inte
            när inte alla fick del av sänkningen. Men det svalde man från
            övrigt håll, och det var det vi beklagade oss över. Nu är det
            hela generellt och gäller alla, och det fungerar bra. Jag har
            fått de senaste rapporterna från riksförsäkringsverket.
          </note>
          <note>
            1,56 miljarder sparas för varje dag som ohälsotalet kan sänkas.
            I den beräkning som riksförsäkringsverket har lagt fram i sin
            anslagsframställan, som kom nu i dagarna, pekar verket på att
            ohälsotalet beräknas sänkas fram till
          </note>
          <note>
            1996 med sex dagar. Stora pengar tas in på detta.
          </note>
          <note>
            Då har inte den sänkning som gjordes den 1 mars räknats in. Det
            är en mycket intressant läsning.
          </note>
          <note>
            Jag är glad över att Johan Lönnroth säger att hans parti vill
            ha KBT och pensionstillskott. De frågorna ligger inom folkpensionsdelen
            och tar inte på ATP.
          </note>
          <note>
            Men om dessa delar tas bort, kan de som har arbetat inom vårdyrken
            och tjänat in tre fyra poäng fråga sig vad de har haft för nytta
            av sina arbeten.
          </note>
          <note>
            ATP är en uppskjuten lön. Vi löser inte lönebildningen på arbetsmarknaden
            genom att trissla, trassla och krångla med ATP-systemet.
          </note>
          <note type="speaker">
            Anf. 90 ROLAND LARSSON (c) replik:
          </note>
          <note>
            Herr talman! Vi har från centerns sida entydigt klartgjort att
            ingen pensionär i vårt system skall få det sämre, dvs. en sänkning
            av sin inkomst på grund av KBT.
          </note>
          <note>
            Jag har svårt att förstå, Doris Håvik, vad det är för en besynnerlig
            grupp av människor som inte har några bostadskostnader och som
            vi, enligt Doris
          </note>
          <note>
            Håvik, skulle lägga oss ut för speciellt. Jag har svårt att få
            grepp om vad Doris Håvik syftar på.
          </note>
          <note type="speaker">
            Anf. 91 DORIS HÅVIK (s) replik:
          </note>
          <note>
            Herr talman! Det är inte så svårt. Visserligen kan man ha bränslekostnader
            osv. Men på landsbygden och andra ställen finns det helt betalda
            hus. Nu har man rätt att få KBT, oavsett taxeringsvärde. Det kunde
            man inte tidigare, eftersom det räknades som en förmögenhet.
          </note>
          <note>
            Det signifikativa är det motstånd som fanns när vi lagstiftade
            om ett kommunalt bostadstillägg. I den debatten talade centern
            om vad de gamla bäst behöver, vilket inte var KBT. Men av de människor
            som har grundpension och det kommunala bostadstillägget, har de
            allra flesta ett boende som har blivit mycket dyrbart. Därför
            finns det nu en särskild utredningsman som ser över KBT. Det skulle
            glädja mig mycket om man i centerkommuner kommer att ställa upp
            på de kraftigt ökade KBT som det kan bli fråga om. Vi får se vad
            centern har att säga när den dagen kommer då ett förslag har lagts
            fram.
          </note>
          <note>
            Jag utgår från, Bo Könberg, efter det utredningsarbete som har
            gjorts, att det är viktigt för denna grupp, som dock minskar,
            och som inte tar från ATP, att få pensionstillskott och KBT även
            i framtiden.
          </note>
          <note type="speaker">
            Anf. 92 LEIF BERGDAHL (nyd):
          </note>
          <note>
            Herr talman! Ärade riksdagsledamöter. Jag skall först tala om
            vårdgarantin. Man kan tycka att det är ett ganska begränsat ämnesområde
            för den allmänpolitiska debatten. Så är dock inte fallet.
          </note>
          <note>
            Bara en av de sjukdomsgrupper som omfattas av vårdgarantin, nämligen
            coronarsjukdomen, drabbar nästan hälften av detta lands medborgare.
          </note>
          <note>
            Man undrar varför tillståndet är så eländigt för dessa kranskärlssjuka
            i Sverige. Naturligtvis finns det som alltid flera anledningar
            till detta.
          </note>
          <note>
            En anledning, kanske huvudanledningen, är de gravt felaktiga
            prognoser som socialstyrelsen sedan
          </note>
          <note>
            1975 har presenterat. Det har kommit tre sådana utredningar där
            man har gjort uppskattningar av behovet av öppenhjärtkirurgi och
            kranskärlsdilatation. I den senaste utredningen, som kom för några
            år sedan, värderades behovet av sådana åtgärder inför 90-talet.
            Utredningen utgick från att 5 % av dessa patienter skulle vara
            över 70
          </note>
          <note>
            år på 90-talet.
          </note>
          <note>
            Jag har roat mig med att räkna hur många av våra patienter på
            Karolinska sjukhuset som har varit över 70 år under år 1990. Jag
            fann att drygt 20 %
          </note>
          <note>
            redan det första året på 90-talet var över 70 år. Här har vi
            verkligen en bomb som väntar oss med dessa åldringar som vi skall
            operera. Vi opererar nu patienter upp till 85--90 års ålder.
          </note>
          <note>
            Landstingsförbundet och socialdepartementet har träffat en uppgörelse
            om ett statligt bidrag på 500
          </note>
          <note>
            milj. kr. till de huvudmän som fr.o.m. den 1 januari
          </note>
          <note>
            1992 inför en vårdgaranti. Bl.a. höftleds-, gråstarroch kranskärlsoperationer
            skall omfattas av denna garanti. De patienter som garantin omfattar
            skall erbjudas operation inom tre månader från den dag beslut
            fattats och patienten därvid placerats på väntelista.
          </note>
          <note>
            Som underlag till denna vårdgaranti har
          </note>
          <note>
            Landstingsförbundet insamlat uppgifter om operationsköernas längd
            för tidigare nämnda ingrepp. Observera att Landstingsförbundet
            inte har samlat in uppgifter om utredningarnas längd, dvs. hur
            lång tid det tar att få en kranskärlsröntgen gjord -- vilket ofta
            tar längre tid än att bli opererad.
          </note>
          <note>
            För att minska antalet personer som är berättigade till operation
            har man även infört olika restriktioner. För grå starr gäller
            att synen måste ha minskat med minst 50 % på båda ögonen innan
            en operation får utföras på ett öga, enligt garantin.
          </note>
          <note>
            Vad beträffar kranskärlsoperationer gäller garantin först från
            det datum då vederbörande satts upp på den kirurgiska väntelistan,
            och således ej från den tidpunkt då behovet uppstått. I Norrbottens
            län tar det i dag minst sex veckor innan en patient som remitterats
            till kardiolog, dvs. hjärtspecialist, tas om hand. Beslutar sig
            kardiologen för utredning, vilket i regel innebär en kranskärlsröntgen,
            och den kan utföras vid närmaste regionsjukhus, dvs. i
          </note>
          <note>
            Umeå, så tar det tolv månader. Operationskön i
          </note>
          <note>
            Umeå är däremot bara fyra månader.
          </note>
          <note>
            Vårdgarantin för en norrbottning innebär således att väntetiden
            för hjälp minskar från 17 1/2 till 16
          </note>
          <note>
            1/2 månad! För Karolinska sjukhusets del tar det i dag två månader
            att komma till en kardiolog.
          </note>
          <note>
            Angiografikön för oprioriterade patienter är nu sex månader inom
            Karolinska sjukhusets område, medan själva operationskön efter
            olika insatser under 1991 minskat till knappt två månader. Jag
            vill här nämna att vårdgarantin infördes i Stockholms län den
            1 juli 1991 för vissa sjukdomsgrupper, däribland coronarsjukdom.
            Trots en fungerande vårdgaranti enligt papperet tar det fortfarande,
            inom Karolinskas upptagningsområde, tio månader fram till kranskärlsoperation.
          </note>
          <note>
            Dessutom har förkortningen av kön för kranskärlsoperationer i
            Stockholms län delvis skett genom omprioriteringar. Kranskärlssjuka
            har fått gå före andra grupper av hjärtsjuka som behöver operation,
            såsom personer med klaffsjukdomar, främst aortastenos. Aortastenos
            är en förträngning i klaffen mellan vänster kammare och den stora
            kroppspulsådern. Denna diagnosgrupp ökar kraftigt på grund av
            att vi nu har avancerade undersökningsmöjligheter med ultraljud.
            Det gäller främst patienter som är 70--90 år gamla. Det är de
            som får vänta på operation i stället för de kranskärlssjuka.
          </note>
          <note>
            Denna prioritering av kranskärlssjuka har skett på direkt order
            av ansvariga politiker, och är oetisk på grund av att patienter
            med aortastenos löper betydligt större risk för plötslig död än
            patienter med kranskärlssjukdom. Så går det när politiker prioriterar.
          </note>
          <note>
            Med anledning av det anförda är det således väsentligt att man
            vid tillämpning av vårdgarantin även tar hänsyn till väntetiden
            för utredning. Den oetiska prioriteringen av kranskärlssjuka framför
            patienter med ännu större behov av snar hjärtoperation måste upphöra.
            Det är även väsentligt att patienter som väntar på hjärt- eller
            hjärt- lungtransplantation omfattas av vårdgarantin.
          </note>
          <note>
            På kort sikt kan man tillföra medel till detta genom att införa
            generiska preparat, dvs. blåvita varor, inom läkemedelsindustrin.
            Därigenom kan man spara minst 500 milj.kr., kanske uppemot 1 miljard,
            enligt beräkningar som gjorts. På längre sikt måste man ändra
            hela systemet. Man måste avmonopolisera vården, så att kommuner,
            stiftelser, privata företag m.fl. ges möjlighet att driva sjukhus.
            Inför en obligatorisk allmän sjukförsäkring, som ersätter den
            finansiering av vårdkostnaderna som hittills skett via landstingsskatten!
            Landstingens sjukhus kommer då att tvingas att på lika villkor
            konkurrera med andra vårdgivare. Jag är inte övertygad om att
            landstingssjukhusen alltid vinner.
          </note>
          <note>
            Vad beträffar vårdgarantin vill nydemokrati ha en verklig vårdgaranti,
            där man erbjuder hjälp högst tre månader efter det att behovet
            uppstått. När vi säger tre månader menar vi inte 16 1/2 månad.
          </note>
          <note type="speaker">
            Anf. 93 GULLAN LINDLAD (m):
          </note>
          <note>
            Herr talman! Även jag ber att få hälsa statsrådet
          </note>
          <note>
            Könberg välkommen i samarbete för social välfärd i hela vårt
            land.
          </note>
          <note>
            Det har varit intressant att lyssna till den tidigare debatten,
            och inte minst till mina socialdemokratiska kolleger. Utöver den
            sedvanliga historieskrivningen rörande socialförsäkringssystemen
            har vi fått oss till livs en rad fina klyschor om generell välfärd,
            medmänsklighet, rättvisa och valfrihet. Hum, hum.
          </note>
          <note>
            När den lede blir gammal blir han religiös -- finns det ett gammalt
            uttryck som lyder, herr talman. Det låter ungefär som om vi skulle
            leva i den tryggaste av världar.
          </note>
          <note>
            Alla vet ju att tillvaron utanför detta hus inte ser ut på det
            sättet. Var och en som har någon kontakt med verkligheten vet
            att det finns många människor som står väntande i vårdköer, som
            har det mycket besvärligt. Jag vill säga att det i dag i vårt
            land finns människor som lever under gammaldags fattigdom. Det
            är sanningen.
          </note>
          <note>
            Svenska folket har valt en ny riksdag, och varför har man gjort
            det? Jo, naturligtvis för att man vill ha förändringar -- förändringar
            till det bättre. Det är uppfordrande för oss, och särskilt för
            oss som är i majoritet.
          </note>
          <note>
            Länge har det ju varit så att socialdemokratin har uppfattats
            som skapare av och garant för välfärdspolitiken. Det gäller inte
            bara inom de egna leden, utan det har faktiskt varit en ganska
            klar uppfattning. ''Solidaritet'' och ''fördelningspolitik''
          </note>
          <note>
            har varit honnörsord vid uppbyggnaden av de stora socialförsäkringssystemen,
            som är en blandning, vill jag säga, av försäkrings- och fördelningssystem.
          </note>
          <note>
            Det är alltså inte någon helt generell välfärdspolitik vi talar
            om.
          </note>
          <note>
            Under de senaste åren har det blivit helt uppenbart för människor
            att de sociala systemen inte håller längre om det inte är tillväxt
            i ekonomin. Det gäller främst ATP-systemet, som herr statsrådet
            tidigare har talat om och där vi behöver minst en tvåprocentig
            årlig tillväxt. Vi står i dag på minus.
          </note>
          <note>
            Men det gäller också den sociala tryggheten i ett vidare perspektiv.
            Social trygghet kräver nämligen en god samhällsekonomi. Det har
            människor utanför riksdagen förstått, och det är därför som vi
            har en ny majoritet.
          </note>
          <note>
            Det räcker inte att tala vackert om fördelningspolitik. Nu gäller
            det att skapa något att fördela. Grunden för detta är ett fungerande
            näringsliv, som vi måste ge betydande skattelättnader för att
            vi andra skall kunna få njuta av frukterna och också skapa social
            välfärd. Vi måste få en minskad offentlig sektor och ökat hushållssparande.
            Det behövs med andra ord den nya start för Sverige som ligger
            till grund för den nya regeringens politik. Det behövs också,
            vilket är mycket väsentligt, en skattepolitik som gör att människor
            kan stå på egna ben, att man kan leva på sin lön när skatten är
            betald och att man inte tvingas in i bidragsberoende.
          </note>
          <note>
            Det gamla honnörsorden ''solidaritet'' och
          </note>
          <note>
            ''fördelningspolitik'' har fått en alltmer negativ klang på senare
            år. Människor har kunnat konstatera att de som främst borde ha
            fått stöd och hjälp har blivit lämnade utanför, medan stora, mäktiga
            grupper t. o m. har blivit överkompenserade. Socialdemokratin
            som idé bygger ju på stora kollektiva lösningar, anpassade efter
            stora grupper. Där har vi gräddfilen, mina vänner, medan många
            enskilda individer kommer i kläm. Vi ser i dag resultatet. Jag
            kan ta ett par exempel.
          </note>
          <note>
            Alltför länge höll socialdemokraterna fast vid det s. k. timsjukpenningssystemet,
            som t. o. m. gjorde det mer lönsamt att sjukskriva sig än att
            gå och jobba. Att knysta om att sjukförsäkringssystemet också
            användes på ett negativt sätt, som ett strejkvapen eller vid ''måndagssjuka'',
            var näst intill tabu i denna kammare. Därom kan jag ge besked,
            ty jag var med. Inte förrän det blev total kris i ekonomin vågade
            regeringen föreslå några förändringar. Och vi vet nu att sjukskrivningsfrekvensen
            har gått ner med 20--
          </note>
          <note>
            25 % efter besparingen inom försäkringen. Var och en kan ju dra
            sina slutsatser av detta.
          </note>
          <note>
            Arbetsskadeförsäkringen har tidigare berörts här.
          </note>
          <note>
            Jag vill säga att det är uppfordrande för den nya regeringen
            att snabbt lägga fram ett förslag om förlängd samordningstid och
            också ett helt nytt system.
          </note>
          <note>
            Ett par andra exempel som visar hur den s. k.
          </note>
          <note>
            fördelningspolitiken slår fel -- åt andra hållet, så att säga:
          </note>
          <note>
            Ca 80 % av pensionärerna har fått det sämre, främst genom dyrare
            varor, resor, fotvård, och framför allt bostäder. Är det rimligt
            att våra gamla bildligt talat skall stå med tiggarskålen framför
            socialbyråerna? Jag anser att detta är en skamfläck för ett s.
            k. välfärdssamhälle. Förhoppningen är nu att regeringsförklaringens
            uttalanden verkligen skall få giltighet, så att vi kan förbättra
            situationen för de gamla. Frågan brådskar.
          </note>
          <note>
            De handikappade har all anledning att vara missnöjda med den
            förda politiken, men förväntar sig nu ''ökade möjligheter till
            ett gott liv'', som det står i regeringsförklaringen.
          </note>
          <note>
            De unga föräldrar som fortfarande får nöja sig med
          </note>
          <note>
            60 kr. om dagen därför att de aldrig har kunnat få något jobb
            förväntar sig nog också att vi ökar deras möjligheter att leva
            ett värdigt liv. Vi kan jämföra med situationen för oss som har
            höga inkomster och får 595 kr. om dagen som grundersättning inom
            föräldraförsäkringen.
          </note>
          <note>
            Jag vill till sist säga: Nog kunde du och jag som är relativt
            friska ändå dela med oss och ta ett par extra karensdagar eller
            minskad ersättning från sjukförsäkringen för att ge dem som bäst
            behöver det en bättre tillvaro.
          </note>
          <note type="speaker">
            Anf. 94 DORIS HÅVIK (s) replik:
          </note>
          <note>
            Herr talman! Jag kom just in i kammaren då jag fick höra om att
            man använder sjukförsäkringen som ett strejkvapen. Det vet vi.
            Det var poliserna som började, och det verkar ju nästan som om
            det därigenom var sanktionerat. Det vände vi från alla partier
            oss mycket kraftigt emot, och vi uttalade också detta i utskottet.
            Det tror jag att Gullan
          </note>
          <note>
            Lindblad kan erinra sig. Sjukskrivning som ett vapen i en lönekonflikt
            kan icke och skall icke accepteras.
          </note>
          <note>
            Sedan vill jag fråga Gullan Lindblad: Skall vi i fortsättningen
            ha en sjukpenning som är baserad på inkomsten eller skall vi inte
            ha det, eller är det bara inom föräldraförsäkringen det skall
            vara annorlunda? Det är byggt på inkomstbortfallsprincipen och
            inte på utfört arbete.
          </note>
          <note>
            Det sista jag hörde sägas handlade om de två karensdagarna. Det
            är mycket möjligt att två karensdagar är underbart bra. Men för
            mig är det helt avgörande att detta i så fall skall drabba alla
            människor oberoende av var de arbetar. Det var inte så när förslaget
            presenterades i maj månad år
          </note>
          <note>
            1982, utan det var enbart fråga om LOs privatanställda. Det var
            de som hade de tunga jobben, byggnadsarbetare och andra som var
            ute i tungt arbete som fick karensdagarna, och inte de som var
            tjänstemän. De fick inga karensdagar. Det vände vi oss emot, och
            därför fick vi ett system där alla får del av den sänkning som
            vi nödgades göra.
          </note>
          <note type="speaker">
            Anf. 95 GULLAN LINDBLAD (m) replik:
          </note>
          <note>
            Herr talman! Det är bra att Doris Håvik gör en absolut deklaration
            att sjukförsäkringssystemet inte skall användas på ett felaktigt
            sätt. Men jag har varit med så pass många år att jag vet att det
            tidigare var näst intill tabu att tala om dessa frågor.
          </note>
          <note>
            Det är därför bra att Doris Håvik gör denna klara och koncisa
            förklaring. Men när det gäller måndagssjuka och annat har jag
            fortfarande inte hört någon från socialdemokratiskt håll skarpt
            ta avstånd från dessa fenomen som ju också är ett missbruk och
            som är en allmän offentlig hemlighet som man inte vill tala högt
            om.
          </note>
          <note>
            Vi har ett sjukpenningssystem med en inkomstbortfallsprincip,
            och jag har inte för avsikt, och regeringen har heller inte haft
            för avsikt, att lägga fram något förslag om ändring i detta. Men
            det finns, som jag tidigare sade, vissa fördelningspolitiska inslag
            i våra socialförsäkringar.
          </note>
          <note>
            Jag anser faktiskt -- och det finns en del socialdemokrater som
            delar min uppfattning, det vet jag genom motioner -- att man borde
            kunna höja föräldraförsäkringens garantibelopp så att vi inte
            håller på sparlåga dem som aldrig har lyckats få ett arbete eller
            inte hunnit ut i förvärvslivet innan de blivit föräldrar.
          </note>
          <note>
            När det sedan gäller frågan om två karensdagar talar vi faktiskt
            om framtiden, Doris Håvik, och inte om historieskrivning. Den
            nya regeringen och riksdagsmajoriteten blickar framåt. Nog bör
            det finnas vägar att finna ett system som gör att vi kan spara
            in ytterligare i sjukförsäkringen. Vi som är ganska friska och
            blir sjuka några dagar har den solidaritetskänslan om vi därmed
            kan hjälpa de handikappade, de svårast sjuka och de svaga. Så
            vill jag se ett verkligt socialt socialförsäkringssystem.
          </note>
          <note type="speaker">
            Anf. 96 DORIS HÅVIK (s) replik:
          </note>
          <note>
            Herr talman! Gullan Lindblad är litet oförsiktig i sin yvighet.
            Jag hoppas att Bo Könberg nu har tagit till sig att grundbeloppet
            i föräldraförsäkringen bör höjas så att denna orättvisa inte kvarstår
            längre.
          </note>
          <note>
            Det är en absolut beställning från Gullan Lindblad.
          </note>
          <note>
            Jag kan inte göra någonting åt det, utan jag överlämnar detta
            med varm hand åt Bo Könberg.
          </note>
          <note>
            Jag tycker att det närmast är en oförskämdhet,
          </note>
          <note>
            Gullan Lindblad, att säga att vi socialdemokrater på något sätt
            har sanktionerat att sjukförsäkringen är acceptabel som ett strejkvapen.
            Jag känner det som en ren förolämpning. Självfallet tar vi avstånd
            från sådana saker.
          </note>
          <note>
            Dessutom anser jag att det är oförsiktigt av Gullan
          </note>
          <note>
            Lindblad att säga att hon vet att det är en offentlig hemlighet
            att det är alltför många måndagssjuka.
          </note>
          <note>
            Titta på statistiken från 1990 och se hur talen har fortsatt
            att gå ner! Då har man heller inte, vilket jag vill upprepa, redovisat
            vad som hänt efter sänkningen den 1 mars. Det är inte klart än.
            Det finns i anslagsframställningen som riksförsäkringsverket nyligen
            har lagt fram.
          </note>
          <note>
            Man gör också den bedömningen, vilket jag sade i mitt tidigare
            inlägg, att man fram till år 1996 har fått en minskning på ungefär
            sex dagar. Det s.k.
          </note>
          <note>
            ohälsotalet sänks med detta till en kostnad av 1,56
          </note>
          <note>
            miljarder kronor för varje dag. Därutöver vill jag gärna ha sagt
            att det är mycket viktigt att se på förtidspensioneringarna och
            vad rehabiliteringen ger så att man kommer tillbaka i jobbet.
            Det tycker jag är oerhört viktigt. Där har vi också möjlighet
            att se framtida besparingar. Något som är mycket viktigt att titta
            på är att långtidssjukfallen, sjukdom över 90 dagar, står för
            ungefär 80 % av kostnaderna.
          </note>
          <note type="speaker">
            Anf. 97 GULLAN LINDBLAD (m) replik:
          </note>
          <note>
            Herr talman! Doris Håvik måste ha hört upp litet dåligt. Jag
            sade att jag var tacksam för att Doris
          </note>
          <note>
            Håvik så klart tog avstånd från att använda sjukförsäkringen
            som ett strejkvapen. Men däremot bekräftar hon ju själv att man
            inte fått tala om att försäkringen använts felaktigt på andra
            sätt.
          </note>
          <note>
            Det har inte bara sagts här i dag utan har alltid sagts från
            socialdemokratiskt håll med stor indignation att så inte är fallet.
          </note>
          <note>
            När det gäller ohälsotalet, dvs. antalet sjukskrivna, vet vi
            att det alltid går ner när det blir ont om jobb.
          </note>
          <note>
            När det blir arbetslöshet i landet är människor rädda om jobbet,
            och då sjunker också det s.k.
          </note>
          <note>
            ohälsotalet. Jag tror också att det nya systemet med en sjuklön
            kommer att förbättra läget eftersom man från arbetsgivarhåll får
            ett intresse av att verkligen förbättra arbetsmiljöerna. Jag vet
            också att man redan genom en minskad ersättning har minskat sjukskrivningarna
            med 20--25 % jämfört med tidigare.
          </note>
          <note>
            Jag tror att Doris Håvik och alla vi i denna kammare får vara
            beredda att slakta många heliga kor framöver när vi nu vet att
            svensk ekonomi är så urusel som den är i dag. Vi får nog inte
            vara rädda för att nalkas dessa system med ganska så stort mod
            och vilja till förändring. Det är det som behövs.
          </note>
          <note>
            Anf. 98 BARBRO WESTERHOLM (fp)):
          </note>
          <note>
            Herr talman! Mitt inlägg i den här debatten syftar till att diskutera
            riksdagens insatser under den kommande treårsperioden för att
            allmänheten skall kunna åtnjuta en kvalitetsmässigt bra hälso-
            och sjukvård och socialtjänst på lika villkor. De andra aktörerna
            på detta område är kommunerna, landstingen och regeringskansliet.
          </note>
          <note>
            Landstingens och kommunernas ansvar är att uppfylla gällande
            lagstiftningskrav rent praktiskt.
          </note>
          <note>
            Regeringskansliet arbetar med att verkställa riksdagens beslut,
            uppfylla regeringsdeklarationen och hantera opinionsyttringar
            av olika slag.
          </note>
          <note>
            Såväl landsting, kommuner som regering blir lätt händelsernas
            fånge. Tiden blir knapp för nytänkande.
          </note>
          <note>
            Här i riksdagen, under de tre år jag suttit här, har vi dignat
            under mängder av motionsyrkanden där merparten har varit av detaljkaraktär
            och upprepningar av föregående års motioner. Vi har endast i begränsad
            omfattning hunnit ägna oss åt de mer principiella frågorna.
          </note>
          <note>
            Men utanför vårt riksdagshus går förändringarna snabbt. Just
            nu genomgår hälso- och sjukvården i
          </note>
          <note>
            Sverige vad man internationellt brukar kalla den tredje revolutionen.
            Den första ägde rum vid sekelskiftet, då vi började få moderna,
            effektiva men också riskabla behandlingsmetoder. Den andra inträffade
            i mitten av 50-talet då vi fick en solidarisk sjukförsäkring.
            Nu har vi den tredje som innebär att sjukvården måste beskriva
            vad den gör i kostnads/nyttotermer och redovisa detta för beställaren.
          </note>
          <note>
            Riksdagens roll i detta skeende tycker jag är att litta på förkant
            och mer systematisk ta upp framtidsfrågorna till debatt och ställningstagande.
          </note>
          <note>
            Ett exempel på principfrågor vi borde diskutera är de nya ekonomiska
            styrmodeller med köpasäljsystemet som nu tas i bruk. Här finns
            högt uppdrivna förväntningar på vad man kan spara i pengar med
            sådana system. Men här lurar faror.
          </note>
          <note>
            Tänk om köparen inte är kompetent nog att avgöra vad han behöver
            köpa, eller om han inte har råd?
          </note>
          <note>
            Kvalitetssäkringen i dessa nya system är oerhört viktig och en
            fråga som vi borde diskutera.
          </note>
          <note>
            Ett annat frågekomplex är patienternas rättssäkerhet i vården,
            tillsynen över vården, socialstyrelsens och ansvarsnämndens roller.
            Vi har signaler i media om försämrad situation för patienterna.
          </note>
          <note>
            Datoriseringen av journalföringen och dess konsekvenser för vårdtagare
            och personal är ett annat viktigt område att ta upp.
          </note>
          <note>
            HIV-utvecklingen internationellt och i Sverige skulle behöva
            belysas mer ingående, liksom konsekvenserna av den lagstiftning
            vi har här.
          </note>
          <note>
            Egenvårdens möjligheter och betydelse för hälsan är ett annat
            område att ta upp.
          </note>
          <note>
            Etiken i vården och etiken i det politiska beslutsfattandet är
            också ett stort frågekomplex.
          </note>
          <note>
            De kvalitetssäkringssystem med intern och extern medicinsk revision,
            som nu prövas, inrymmer såväl etiska problem som integritetsfrågor
            som behöver tacklas.
          </note>
          <note>
            Här, herr talman, vill jag inflika -- eftersom etik i politiken
            var ett ämne som inte inrymdes i den allmänpolitiska debatten
            -- att jag vill hålla mitt löfte från i våras och bilda en grupp
            med riksdagsledamöter som är intresserade av att diskutera etik
            i politiken. Välkomna att lämna en intresseanmälan till mig.
          </note>
          <note>
            Tillbaka till ämnet. Förra mandatperioden började vi försiktigt
            med utfrågningar, t.ex. om prioriteringar i hälso- och sjukvården.
            Det här är en linje jag tycker vi skall gå vidare på. Medan regeringen
            ägnar sig åt att vara riksdagens arbetsutskott och tid åt att
            verkställa riksdagens beställningar skulle riksdagen kunna vara
            en spjutspets och fånga upp annalkande problem och frågeställningar.
          </note>
          <note>
            Riksdagsarbetet har ökat i betydelse under senare år när vi fått
            minoritetsregeringar. Och då måste vi modernisera riksdagsarbetet
            både i kammare och utskott.
          </note>
          <note>
            För socialutskottets del skulle detta kunna innebära att vi för
            den kommande treårsperioden mer systematiskt tog upp principiella
            diskussioner och inte lät oss fångas av detaljer och tillfälligheter.
          </note>
          <note>
            Jag tror att ordföranden i socialutskottet är här och fångar
            upp dessa tankegångar.
          </note>
          <note type="speaker">
            Anf. 99 ROSA ÖSTH (c):
          </note>
          <note>
            Herr talman! Välkommen, statsrådet Könberg, till socialdebatten
            här i riksdagen.
          </note>
          <note>
            I årets valrörelse kom sjukvården och äldreomsorgen nästan helt
            bort, i varje fall på riksplanet. Ändå är det frågor som mycket
            engagerar väldigt många människor. Vi vet också att det inte är
            någon lätt uppgift som ligger framför oss när det gäller att på
            ett bra sätt klara av äldreomsorgen, som jag närmast tänker beröra
            här.
          </note>
          <note>
            Det är en stor utmaning med tanke på den försämrade samhällsekonomin,
            och med tanke på att antalet mycket gamla människor kommer att
            öka starkt under det närmaste decenniet. Det finns ingen generallösning
            på det här området.
          </note>
          <note>
            Eftersom de äldre alla är olika individer med olika behov och
            önskningar behövs det ett mångsidigt serviceutbud och det behövs
            inlevelseförmåga och personlig omtanke.
          </note>
          <note>
            Jag är förstås glad att den nya regeringen satt äldreomsorgen
            högt på prioriteringslistan. I
          </note>
          <note>
            regeringsdeklarationen sägs bl.a. ''att förbättra och förändra
            vården blir en av de viktigaste uppgifterna när det gäller välfärdspolitiken'',
            och det understryks att arbetet med att skapa värdiga villkor
            för gamla och sjuka måste intensifieras. Jag vill särskilt ta
            fasta på värdigheten i vården.
          </note>
          <note>
            Jag hör inte till dem, och det gör inte centern i övrigt heller,
            som dömer ut offentlig verksamhet.
          </note>
          <note>
            Kritiken mot vård i offentlig regi har ofta blivit missriktad
            och kommit att slå mot vårdpersonalen som i så stor utsträckning
            gör helt fantastiska insatser.
          </note>
          <note>
            Det som kan och skall kritiseras är den stelbenthet och byråkrati
            som lätt blir inhuman och som går ut över värdigheten. I all vår
            synliga välfärd och välmening finns sådana effekter.
          </note>
          <note>
            Jag vill bara ta ett helt aktuellt exempel bland många.
          </note>
          <note>
            En 93-årig dam faller i sin lägenhet och gör sig illa, man befarar
            brott på lårbenshalsen och hon förs till lasarettets kirurgavdelning.
            Där konstateras att hon visserligen knappt kan gå, men något brott
            är det inte fråga om. Därför bestämmer man sej för att hon inte
            behöver någon vård utan hon skickas hem till sin lägenhet där
            hon bor ensam. En dotter kontaktas.
          </note>
          <note>
            På morgonen efter ringer dottern till lasarettet och berättar
            att det här går inte, mamma kan inte gå ens mellan sängen och
            toaletten och hon mår inte bra.
          </note>
          <note>
            Lugn blir svaret, vi har ordnat så att hon får hemhjälp någon
            timme varje dag. Inte i dag och kanske inte i morgon, men nästa
            dag. När hemtjänsten varit hos den gamla en dag meddelar man därifrån
            att det här fungerar absolut inte, hon måste få komma till lasarettet
            åtminstone för några dagars gåträning.
          </note>
          <note>
            Men till kirurgen får hon inte komma, det har man ju redan tidigare
            bestämt. Till långvården då? Nej, de har inte fått någon beställning,
            och förresten har man ingen plats. Till medicinska avdelningen?
          </note>
          <note>
            Alldeles uteslutet, någon sådan åkomma har hon ju inte.
          </note>
          <note>
            I sin förtvivlan och efter kontakt med kurator, åker dottern
            med sin mor till akutmottagningen. Efter flera timmars väntan
            får de beskedet att de åkt i onödan, någon ny undersökning anses
            inte behövlig och skall inte göras. Först efter att båda brutit
            samman undersöks den gamla varefter hon skickas till ett avlastningsrum
            på ett ålderdomshem. Där får hon vård, men inte den gåträning
            som hon allra bäst behöver.
          </note>
          <note>
            Tänk, så mycken oro och så mycket lidande som kunnat undvikas
            både för den gamla och hennes anhörig och så mycket egentligen
            onödigt arbete för en rad inblandade om den gamla damen direkt
            fått stanna några dagar på sjukhuset medan hennes hemresa förbereddes!
          </note>
          <note>
            Ändå tror jag inte att det var av illvilja detta skedde! Nej,
            krångliga och bristfälliga regler och rutiner var förmodligen
            orsaken, och jag tror inte det är möjligt att lagstifta bort sådana.
            Inte lär
          </note>
          <note>
            ÄDEL-reformen hjälpa. Men om man på olika sätt underlättar för
            privata vårdgivare att skapa alternativ som kan komplettera och
            konkurrera med den offentliga vården tror och hoppas jag att det
            kan leda till en större flexibilitet och till en värdigare behandling,
            totalt sett.
          </note>
          <note>
            Eftersom jag varit inne på äldres anhöriga vill jag till slut
            helt kort beröra det området. Det har räknats med att tre fjärdedelar
            av all äldreomsorg utförs av anhöriga eller andra närstående.
            Det var länge sedan man tittade på hur deras situation ser ut.
            Kan vi, vågar vi och skall vi räkna med att samma höga andel av
            vården också framöver kommer att utföras av närstående? Det lär
            ingen kunna ge svar på i dag. Det är därför min förhoppning att
            regeringen låter se över området, så att vi får ett begrepp om
            läget och om vad som kan behöva åtgärdas exempelvis i fråga om
            ökad social trygghet för anhörigvårdare.
          </note>
          <note type="speaker">
            Anf. 100 JOHAN BROHULT (nyd) replik:
          </note>
          <note>
            Herr talman! Detta berör just det som jag tog upp och som jag
            inte hann med tillräckligt, eftersom mina bilder inte fungerade.
            Här finns mycket explicita instruktioner till oss som arbetar
            inom sjukvården. Vi som arbetar inom den medicinska akutvården
            har fått instruktioner om att vi inte på sjukhusen får behålla
            patienter som är gamla och som har ett huvudsakligen socialt betingat
            vårdbehov även om vi är medvetna om att någon annan omvårdnad
            icke går att skaffa. Det är därför jag har blivit så upprörd över
            att en del sjukhus måste arbeta under dessa former. Jag tycker
            därför att det är bra att man försöker utöka det privata, öppna
            det offentliga monopolet och släppa in privata initiativ så att
            vi kan få fler ålderdomshem som kan ta hand om dessa patienter.
            Det är alltså här felet ligger.
          </note>
          <note type="speaker">
            Anf. 101 CHATRINE PÅLSSON (kds):
          </note>
          <note>
            Herr talman! Jag vill inleda mitt första anförande här i kammaren
            med synpunkter i en hjärtefråga för mig. Enligt min uppfattning
            och kännedom är det också en majoritet av den svenska allmänheten
            som känner vårdfrågorna som de viktigaste för framtiden.
          </note>
          <note>
            Den kösituation vi i dag har i stora delar av landet och på många
            områden måste vi göra något åt. Det är oacceptabelt att många
            människor dör i en vårdkö. Därför måste arbetet med att förkorta
            köerna intensifieras.
          </note>
          <note>
            Vården av våra gamla och långvarigt sjuka är en stor utmaning
            för hela samhället. Några enkla lösningar finns inte, men jag
            vill dela med mig av några tankar och riktlinjer för hur vi som
            kristdemokrater ser på vårdfrågorna. Vården av våra äldre kommer
            att bli en huvudfråga för oss politiker under resten av 90-talet.
          </note>
          <note>
            Herr talman! Den svenska vården och omsorgen har byggts upp i
            stor politisk enighet och med ambition att erbjuda alla ett heltäckande
            skydd vid svår eller tillfällig sjukdom. Allt har varit gott och
            väl så länge ökade resurser kunde tillföras när behoven växte.
            Under 80-talet har det statsfinansiella läget tvingat fram ekonomiska
            restriktioner. Resurserna har inte längre kunnat öka i takt med
            kraven.
          </note>
          <note>
            Vid jämförelser med sjukvårdskostnader i andra länder måste beaktas
            att Sverige har världens äldsta befolkning. Dessutom kan jag som
            representant för
          </note>
          <note>
            Kalmar län konstatera att vårt län i procent räknat har klart
            fler äldre personer än genomsnittet i landet. I vårt län är hela
            9,4 % över 75 år, medan riksgenomsnittet är 7,9 %.
          </note>
          <note>
            Utvecklingen under den senaste tioårsperioden har inneburit att
            resurser för vården och omsorgen krympt i förhållande till behoven.
            Till en början kunde besparingar mötas med effektiviseringar och
            utan större återverkningar på vårdens kvalitet.
          </note>
          <note>
            Fortfarande är meningsfulla effektiviseringar möjliga. Dessa
            kommer att underlättas genom avreglering, mångfald och alternativa
            driftformer.
          </note>
          <note>
            Mer av flexibilitet kommer också i andra avseenden att förbättra
            vården och ge patienten ett ökat inflytande på sjukvården.
          </note>
          <note>
            Herr talman! I vården och omsorgen av svårt och långvarigt sjuka
            människor och av de allra äldsta måste alla erkänna att endast
            begränsade effektiviseringsvinster är möjliga. Dessutom kommer
            behoven att öka påtagligt inom dessa vårdformer fram till år 2000.
            Antalet 80-åringar beräknas öka med hela 28 % och 85-åringarna,
            de som är i störst behov av vård och omsorg, med
          </note>
          <note>
            40 %. De äldre mår bättre, men omfattningen av kroniska ålderssjukdomar
            minskar inte. Detta faktum, som ibland förtigs, leder till ett
            ökat behov av vårdplatser. Åldersutvecklingen visar på ett behov
            av att öka antalet platser på exempelvis ålderdomshem med 30 %,
            på långvården och sjukhemmen med 25 %, inom servicebostäder med
          </note>
          <note>
            20 %, inom den specialiserade vården med 13 %
          </note>
          <note>
            och inom hemsjukvården med 15 %.
          </note>
          <note>
            Dessa siffror som jag redovisar är hämtade från en bilaga till
            Pensionsutredningen. Denna statistik är inte enbart siffror, utan
            bakom varje siffra finns det en människa av kött och blod med
            vårdbehov.
          </note>
          <note>
            Pensionsutredningens uppgifter är en viktig faktor för oss som
            politiska beslutsfattare under 90-talet.
          </note>
          <note>
            Det har under 80-talet funnits en trend att minska antalet vårdplatser,
            eftersom det skulle höja kvaliteten inom sjukvård och äldreomsorg.
          </note>
          <note>
            Verkligheten är ofta den motsatta. Därför gäller det att arbeta
            för en mångfald av vård och boendealternativ, så att den enskilde
            verkligen får valmöjligheter.
          </note>
          <note>
            Vi måste skapa valfrihet inom vård och omsorg. Låt vårdpengarna
            följa patienten. Låt nya
          </note>
          <note>
            ''vårdproducenter'', privata och kooperativa, visa vad de kan
            erbjuda.
          </note>
          <note>
            För att skapa trygghet och valfrihet måste de små akutsjukhusen
            med god geografisk spridning finnas kvar, medan den högspecialiserade
            vården ges vid regionsjukhusen.
          </note>
          <note>
            Hälsohem och s.k. alternativ medicin är också viktiga komplement
            till den traditionella vården.
          </note>
          <note>
            Full behovstäckning är något som vi av etiska skäl måste se till
            att alla gamla kan få inom vård och omsorg.
          </note>
          <note>
            Avslutningsvis, herr talman, vill jag stryka under det regeringen
            har sagt i regeringsförklaringen, nämligen att välfärdspolitiken
            inte alltid fungerar bra och att staten måste ha det yttersta
            ansvaret för att alla skall ges en grundläggande trygghet vid
            sjukdom och ålderdom.
          </note>
          <note>
            Jag vill avsluta med att önska Bo Könberg lycka till i ett viktigt
            arbete som statsråd.
          </note>
          <note type="speaker">
            Anf. 102 BO HOLMBERG (s):
          </note>
          <note>
            Herr talman! I likhet med övriga riksdagskolleger vill jag önska
            Bo Könberg välkommen till ämbetet.
          </note>
          <note>
            Med en lätt travestering på vad Per Ahlmark sade när han var
            i Olofström, nämligen det bevingade
          </note>
          <note>
            ''Lycka till!'', skulle även jag vilja säga lycka till till de
            båda herrarna i socialdepartementet. Jag förstår att det inte
            är nedläggningshoten mot jobben ni skall arbeta med, men jag ser
            några nedläggningshot över den svenska socialpolitiken.
          </note>
          <note>
            Jag tycker att regeringsförklaringen är oklar, och jag tänkte
            därför begagna det här tillfället till att ta upp tre sakområden.
          </note>
          <note>
            Det första gäller frågan om grundtrygghet eller standardtrygghet.
            Vi som har läst socialpolitik och tenterat dessa ämnen vet att
            det går en viktig skiljelinje i svensk socialpolitik på denna
            punkt. Vi minns ATP-striden som ett klassiskt exempel från
          </note>
          <note>
            50-talet. Jag gör också den tolkningen att kärnan i den generella
            välfärdspolitiken bygger på standardtryggheten.
          </note>
          <note>
            Jag vill därför börja med att fråga: Skall detta hot hänga kvar
            över socialpolitiken och förverkligas?
          </note>
          <note>
            Eller är det så att man har varit litet oförsiktig med orden
            och inte tänkt sig att lämna begreppet standardtrygghet och gå
            ner till en grundtrygghet?
          </note>
          <note>
            Det är i så fall en värdekonservativ inställning i socialpolitiken,
            någonting som fanns före välfärdssamhället.
          </note>
          <note>
            Den andra hotbilden gäller pengarna till socialpolitiken -- frågan
            har också varit uppe till debatt tidigare i dag. Bengt Westerberg
            har lovat att genomföra handikapputredningen. Folkpartiet har
            under den tidigare perioden här i riksdagen drivit frågan om det
            glömda Sverige, och Bengt
          </note>
          <note>
            Westerberg har i kammaren flera gånger talat om för Carl Bildt
            att man inte kan göra stora nedskärningar när det gäller pengarna
            och samtidigt klara den generella välfärdspolitiken.
          </note>
          <note>
            Jag har uppskattat det Bengt Westerberg har sagt på den här punkten,
            och under den period som jag har varit med i socialutskottet har
            jag känt ett starkt engagemang för den sociala dimensionen. Detta
            har också personifierats i arbetet av Daniel
          </note>
          <note>
            Tarschys och Barbro Westerholm.
          </note>
          <note>
            Jag ser det så att vi nu är inne i en tid då etiken blommar i
            tal och skrifter i sådana här lokaler, men ute blåser högervind.
            Jag känner att etiken står svag och skuggad. Om vi ser till etikens
            grundpelare, nämligen det lika människovärdet, kräver detta solidaritet
            och pengar -- det räcker inte med fina ord från talarstolarna.
            Frågan är alltså: Kommer dessa besparingar på 10--15 miljarder
            att drabba socialpolitikens område? Vill Bo Könberg vara med och
            förverkliga nyliberalismens stora nedskärningar i socialpolitiken,
            eller är tanken att dessa nedskärningar skall göras på andra håll?
          </note>
          <note>
            Jag hoppas att de båda socialministrarna kommer till riksdagen
            med förslag som stämmer med grundbultarna i den socialpolitik
            som hittills har förts, där vi trots all retorik har kunnat bilda
            rätt stabila majoriteter i riksdagen och varigenom vi har undvikit
            stora klasskillnader i Sverige, vilket har varit till gagn för
            hela befolkningen.
          </note>
          <note>
            Den tredje hotbilden i regeringsförklaringen gäller valfrihetsrevolutionen.
            Vad gömmer sig bakom den formuleringen? Kan det vara sådana hårda
            attacker som när SAF-chefen Laurin sade att jämlikheten nu skall
            slängas på sophögen och att vi får inse att tvåtredjedelssamhället
            är här. Är det den typen av valfrihet som avses?
          </note>
          <note>
            Var skall kds göra av sin etik? Kommer det någon etisk ramlag,
            där man får inskränka viss forskning därför att vissa principer
            inte stämmer? Eller kommer det någon etisk ramlag som inskränker
            den jämställdhet kvinnorna hittills har uppnått?
          </note>
          <note>
            Jag är också litet intresserad av folkpartiets valfrihet i fråga
            om egen husläkare. Om jag har förstått det hela rätt, skall vi
            bindas till en husläkare ett år. Men om det visar sig att denne
            husläkare är en person som jag inte trivs med vill jag inte bindas
            till den läkaren ett år. Frågan är: Skall man då gå från en enhetslösning
            till en annan? Skall inte jag som medborgare i Sverige få gå till
            en distriktsläkare om jag vill? Jag undrar om vi skall snickra
            till sådana här enhetslösningar, som mäts ut efter en rikslinjal
            för hela landet, eller om det skall få finnas variation i de olika
            landstingen, där de bestämmer att ge medborgarna större valfrihet.
          </note>
          <note>
            Det ser ut på olika sätt i Sverige, och ett problem är att vi
            envisas med att styra för mycket centralt utan att se till den
            mångfald som finns.
          </note>
          <note>
            Socialdemokratin kommer i opposition att vidareutveckla socialpolitiken
            som alternativ till marknadsanpassad välfärd. Vi har lång erfarenhet
            av praktiskt förnyelsearbete, och vi kommer att hämta kraften
            därifrån.
          </note>
          <note>
            Allra sist, herr talman, tolkar jag det uteblivna beskedet om
            ÄDEL-reformen i regeringsförklaringen så att den kommer att fullföljas,
            och därmed har alltså moderaterna och centern ändrat åsikt, vilket
            i så fall är bra.
          </note>
          <note type="speaker">
            Anf. 103 Statsrådet BO KÖNBERG (fp):
          </note>
          <note>
            Herr talman! Jag tackar även Bo Holmberg för de vänliga inledningsorden
            inkl. travestin. Vi som har fått förtroendet att arbeta inom socialdepartementet
            skall göra vad vi kan för att motsvara detta förtroende. Jag skall
            försöka vidareutveckla några punkter som jag antydde i mitt inledningsanförande.
          </note>
          <note>
            Jag begärde ordet därför att Bo Holmberg ställde ett antal frågor,
            och jag skall försöka besvara dem.
          </note>
          <note>
            En fråga rörde grundtrygghet eller standardtrygghet. Jag vidrörde
            den frågan något i avslutningen på mitt inledningsanförande, där
            jag konstaterade att välfärdsstaten bygger på att vi har tillgång,
            oavsett ekonomiska förhållanden, till sjukvård när vi behöver
            det, till utbildning för våra barn när de behöver det, och på
            att det finns ett system på socialförsäkringsområdet som gör att
            människor inte i stor skala lider ekonomiskt av att de har drabbats
            av sjukdom eller arbetslöshet eller haft förmånen att bli att
            gamla.
          </note>
          <note>
            Inom en av socialförsäkringarna, nämligen föräldraförsäkringen,
            har folkpartiet liberalerna i årets valrörelse pekat på att man
            nog har hamnat för långt åt standardtrygghetshållet, och vi har
            föreslagit mer av grundtrygghet. Det har inte varit någon hemlighet,
            utan vi har pekat på att det kan bli mycket stora skillnader mellan
            dem som är med i försäkringen. De som inte har hunnit få något
            jobb, som har studerat eller som är arbetslösa kan räkna med en
            ersättning på 60 kr. per dag, medan de som har varit med på arbetsmarknaden
            och skaffat sig hyggliga inkomster kan räkna med upp emot 600
            kr.
          </note>
          <note>
            per dag. Tiden mellan barnens födelse påverkar också kraftigt
            den här nivån.
          </note>
          <note>
            Jag tycker inte att vi kan förfalla till dogmatism på den här
            punkten. De grundläggande tankegångarna är någorlunda gemensamma
            för Bo
          </note>
          <note>
            Holmberg och mig, nämligen att man skall ha standardtrygghet
            vid sjukdom, arbetslöshet och pensionering. Jag nämnde också i
            inledningsanförandet att det skall vara självrisk i dessa system,
            och vi skall försöka utforma dem på ett sådant sätt att de inte
            hindrar den ekonomiska tillväxten i samhället. Det har en hel
            del att göra med pensionssystemet, vilket jag tror att Bo
          </note>
          <note>
            Holmberg förstår genom den markeringen.
          </note>
          <note>
            Den andra frågan som Bo Holmberg tog upp gällde pengarna. Jag
            har delvis svarat på frågan om handikapputredningen i mitt inledningsanförande,
            och det innebär självfallet att folkpartiet liberalerna fortsätter
            sin kamp för det glömda
          </note>
          <note>
            Sverige. Jag räknar med att vi nästa år under socialministerns
            färla lägger fram förslag som grundar sig på handikapputredningen.
          </note>
          <note>
            I den delen avslutade Bo Holmberg med att hoppas att det inte
            skulle bli några besparingar på socalpolitikens område. Jag måste
            något precisera det jag sade i inledningsanförandet, nämligen
            att de besparingar som måste göras under kommande år i den totala
            offentliga sektorn, inkl.
          </note>
          <note>
            socialförsäkringarna, delvis kommer att falla på socialförsäkringssidan.
            Det är inte möjligt att pressa ner det svenska utgiftstrycket
            och på det sättet bana väg för en bättre tillväxt utan att vi
            ser över socialförsäkringarna. Regeringen återkommer relativt
            snart i dessa frågor.
          </note>
          <note>
            Fråga tre gällde valfrihetsrevolutionen, som omtalas i regeringsförklaringen,
            och Bo Holmberg var orolig för att detta betydde att regeringen
            ville införa ett tvåtredjedelssamhälle. Så är det naturligtvis
            inte. Med valfrihetsrevolutionen har vi menat att det på grundval
            av en gemensam solidarisk finansiering skall finnas mycket större
            möjligheter än hittills i Sverige att välja var barnen skall gå
            i skolan, var de skall tas om hand i förskolan, var jag vill ha
            min husläkare eller var jag vill få en operation utförd. I grunden
            ligger alltså tanken på en gemensam solidarisk finansiering --
          </note>
          <note>
            om man så vill, av var och en efter ekonomisk förmåga till var
            och en efter medicinska behov. Vi skall naturligtvis avskaffa
            det system som har funnits länge, där patienterna har tillhört
            sjukvården i stället för att sjukvården har tillhört patienterna.
          </note>
          <note>
            Inom ramen för den frågan tog Bo Holmberg också upp utformningen
            av husläkarsystemet. Den lösning som vi har pläderat för nu i
            snart 15 års tid och som får mer och mer gehör bland olika intresseorganisationer,
            politiska partier m. fl., bygger på att man skall ha rätt till
            en egen husläkare. Vi har pekat på att det i de flesta utländska
            system av den här typen är så att man kan byta husläkare någon
            gång om året -- i det tyska systemet t. o. m. någon gång i kvartalet
            i flertalet delstater. Självfallet finns det inget intresse av
            att man skall bindas till en husläkare som man inte trivs med.
            Däremot visar de utländska erfarenheterna att önskemålen om att
            byta läkare är mycket få. I
          </note>
          <note>
            Danmark rör det sig t. ex. om någon procent per år.
          </note>
          <note>
            Värdet av kontinuitet känner medborgarna alltså mycket tydligt.
          </note>
          <note>
            Till sist nämnde Bo Holmberg ÄDEL-reformen.
          </note>
          <note>
            Det är ju en reform som är beslutad av riksdagen och som består
            av många delar. Bo Holmberg och jag har haft nöjet att diskutera
            den några gånger under gångna år. De delarna kvarstår naturligtvis
            och skall genomföras, inkl. sådana saker som att vi nu äntligen
            får ett statsbidrag till de kommuner och landsting som ser till
            att det blir fler egna rum, att det blir statsbidrag till dem
            som bygger upp gruppbostäder till åldersdementa, att vi ordnar
            ett betalningssystem när det gäller de medicinskt färdigbehandlade
            som vi hoppas och tror kommer att leda till att den gruppen minskar;
            kommunerna får goda skäl att göra någonting som är bättre än att
            låta färdigbehandlade patienter vistas på akutsjukhus, där de
            får en sämre vård än de behöver och dessutom upptar platser, m.m.
            Bo
          </note>
          <note>
            Holmberg och jag kan väl vara nöjda över att
          </note>
          <note>
            ÄDEL-reformen går vidare och förhoppningsvis kommer att leda
            till de goda resultat som de som står bakom den såg framför sig.
          </note>
          <note type="speaker">
            Anf. 104 BO HOLMBERG (s) replik:
          </note>
          <note>
            Herr talman! När det gäller trygghetsfrågan är jag nöjd med det
            svar jag fick, men jag är ändå en aning konfunderad över att man
            i regeringsförklaringen så tydligt säger att man skall bygga en
            socialpolitik som vilar på en grundtrygghet. Är det verkligen
            så att man har blandat ihop begreppen? Men jag måste ju nu tro
            på Bo Könberg när han säger att man skall hålla fast vid begreppet
            standardtrygghet.
          </note>
          <note>
            Om man har skevheter i ett system som bygger på standardtrygghet
            har jag inga svårigheter att förstå att man får lov att rätta
            till dem, men för mig är det en ideologisk förändring att gå från
            standardtrygghet till grundtrygghet.
          </note>
          <note>
            10--15 miljarder är jättemycket pengar när man går in och gnetar
            i budgetarbetet -- det vet jag av egen erfarenhet. Jag vet vad
            det kan innebära att ha ansvar för de sociala frågorna och få
            oerhört svåra sparbeting från en finansminister. Svaret är nu
            att det också skall drabba socialpolitiken. Vi får då se hur det
            kommer att slå mot socialförsäkring och andra saker.
          </note>
          <note>
            Skall jag tolka Bo Könbergs uttalande om valfriheten så att den
            enskilde kommer att få både ett utbud av distriktsläkare och allt
            vad som hör till den organisationen -- jag tänker på barnhälsovården,
            distriktssköterskorna och allt det andra som är kärnan i primärvården
            -- och chans att få en husläkare? Jag vill försäkra mig om att
            det inte blir på det sättet att man raserar den nuvarande av primärvården
            och distriktsläkeriet för att köra in en enhetslösning för husläkeriet
            utan att distriktsläkarmaskineriet får fullföljas och utvecklas.
            Det fick jag inte riktigt klart för mig av det svar som Bo Könberg
            lämnade.
          </note>
          <note type="speaker">
            Anf. 105 Statsrådet BO KÖNBERG (fp):
          </note>
          <note>
            Herr talman! Jag återkommer då till frågan om husläkarsystemet.
            Som vi har skissat i olika sammanhang -- och den modell som vi
            har fört fram har Sveriges Läkarförbund i början av det här året
            i rätt stor utsträckning anslutit sig till, har jag sett;
          </note>
          <note>
            jag tror att modellerna är lika till 80--85 % -- skulle systemet
            bygga på varje individs rätt att välja sin husläkare och på en
            rätt för utbildade läkare att etablera sig som husläkare.
          </note>
          <note>
            Vi har också tänkt oss att ersättningssystemet för läkarna skulle
            bygga på hur många patienter de har på sina listor, personer som
            har valt att registrera sig hos dem. Jag har i andra sammanhang
            pläderat för att 75--80 % av den ersättning er skilda husläkare
            eller vårdcentraler skulle få skulle vara beroende av hur många
            patienter de tar ansvaret för på helårsbasis. Den andra delen
            av ersättningen -- 20--25 % -- skulle vara beroende av hur många
            besök de har under året.
          </note>
          <note>
            Tanken bakom denna ersättningsmodell har varit att den snarare
            skulle stimulera till förebyggande insatser och till att försöka
            åstadkomma öppenvårdsinsatser än premiera många besök eller många
            återbesök. Från jämförelse med många andra länder vet vi att antalet
            besök per invånare kan skilja sig oerhört mellan länderna. Sverige
            är ett av de länder som har relativt få besök. Det finns rätt
            litet som tyder på att folkhälsan eller ens egen hälsad skulle
            bli bättre om man går till doktorn tre eller fyra gånger mer om
            året. -- Det har varit en av tankarna bakom ersättningssystemet.
            Det ligger väl i linje med utvecklingen inom andra europeiska
            länder, där man har system som liknar det här med husläkare.
          </note>
          <note>
            Om jag förstod Bo Holmberg rätt var han orolig för att distriktsläkarsystemet
            skulle raseras med ett husläkarsystem. Jag har litet svårt att
            se skillnaderna på den punkten. I bägge fallen handlar det i huvudsak
            om specialister i allmänmedicin --
          </note>
          <note>
            man brukar kalla dem för allmänläkare. Det handlar om personer
            som i flertalet fall säkert kommer att ha distriktssköterskor,
            därför att det är en utmärkt kompetens som vi har i Sverige. I
          </note>
          <note>
            flertalet fall kommer säkert medborgarna att välja att gå till
            en husläkare som bor relativt nära deras egen bostad, även om
            det finns möjlighet att välja andra lösningar.
          </note>
          <note>
            Men det är klart att om vi genomför en ordning där patienten
            så att säga för pengarna med sig och varje läkare får ersättning
            efter hur många som finns registrerade på hans lista kan det naturligtvis
            här och var bli så att patienter går från en läkare till en annan.
            I så fall får man dra konsekvenserna av detta, exempelvis inom
            landstingen, genom att minska resurserna på de ställen vilkas
            patienter väljer att gå någon annanstans. Men jag har för min
            del alltid sett distriktsläkarna som en av grunderna för det framtid
            husläkarsystemet.
          </note>
          <note type="speaker">
            Anf. 106 BO HOLMBERG (s) replik:
          </note>
          <note>
            Herr talman! Den oro som vi från socialdemokratins sida kände
            när vi läste regeringsförklaringen var att man i sitt nit att
            förändra skall kasta från det ena till det andra. Bo
          </note>
          <note>
            Könberg vet att det har tagit svensk sjukvård 10--15
          </note>
          <note>
            år att få sjukhusvården att jobba ihop med primärvården; från
            början var denna över huvud taget inte accepterad. Vi vet också
            vad den har betytt för barnhälsovården. Vi vet vad den kommer
            att betyda som plattform för hela folkhälsoarbetet -- för hur
            vi lever, hur vi umgås med alkohol och droger. Vi blev oroliga
            för att hela detta fina som finns i vår primärvård skulle sättas
            mot ett husläkarsystem.
          </note>
          <note>
            Vi vill alltså värna det fina som finns i primärvården. Vi hade
            inte kunnat acceptera att man raserar de fina sakerna till förmån
            för en enhetslösning som gäller husläkare. Men om jag fattade
            Bo Könberg rätt finns det på nuvarande beredningsstadium en öppenhet
            för att ha en kombination av de här systemen. Vi får väl då återkomma
            när regeringen kommer med förslag i den här frågan.
          </note>
          <note type="speaker">
            Anf. 107 MAUD BJÖRNEMALM (s):
          </note>
          <note>
            Herr talman! Jag skall ta upp en något annorlunda välfärdsfråga
            i den här debatten.
          </note>
          <note>
            I Europa växer rasismen och främlingsfientligheten. Radio och
            TV rapporterar numera dagligen om attentat mot flyktingförläggningar
            och brutala övergrepp mot enskilda flyktingar.
          </note>
          <note>
            Även här i Sverige visar främlingsfientligheten öppet sitt ansikte.
            I valrörelsen fanns det partier som fiskade i grumligt vatten.
          </note>
          <note>
            I flera kommuner har Sverigedemokraterna och
          </note>
          <note>
            Framstegspartiet nu fullmäktigemandat. Ny demokrati har också
            med framgång spelat på människors misstänksamhet och fördomar
            mot invandrare och flyktingar.
          </note>
          <note>
            Resultaten av skolvalen visar att de främlingsfientliga partierna
            har haft framgång också där. På Teknis i Örebro röstade var tionde
            elev på Sverigedemokraterna. Teknis i Örebro är tyvärr inget undantag,
            utan många skolor visade upp liknande resultat. Man måste fråga
            sig vad det kan bero på att svenska ungdomar, uppvuxna i vårt
            trygga svenska välfärdssamhälle, låter sig lockas av extrempartierna
            och deras våldsideologi. Vad är det som lockar vuxna människor?
          </note>
          <note>
            Att acceptera förklaringar som att ''det är inne att hata invandrare
            och ballt att vara nazist'' som en
          </note>
          <note>
            Stockholmselev uttryckte sig, är att ta alltför lättvindigt på
            den främlingfientlighet som uppenbarligen finns bland våra undgomar.
          </note>
          <note>
            Vi kan inte heller, tycker jag, acceptera bortförklaringar som
            att det skulle vara ett
          </note>
          <note>
            ''plojval'' och att resultatet inte behöver tas på allvar. Tvärtom
            -- valresultaten i skolorna är verkligen något att ta på allvar.
            Skolan har en mycket viktig roll när det gäller att sprida kunskap
            om främmande kulturer och religioner, eftersom den når praktiskt
            taget alla barn och tonåringar. I
          </note>
          <note>
            ungdomsåren grundläggs många av våra värderingar.
          </note>
          <note>
            Efter att ha sett gårdagens Rapport finns det anledning att fundera
            över massmedias ansvar i den flyktingpolitiska debatten. I Rapport
            fick Bert
          </note>
          <note>
            Karlsson utgjuta sig över att slussförläggningen i
          </note>
          <note>
            Tånga Hed tagit som han uttryckte det ''hans flyktingar'' utan
            att TV ifrågasätter vad som ligger bakom Bert Karlssons agerande
            i den här frågan.
          </note>
          <note>
            Herr talman! Det finns anledning att också se allvarligt på tendenserna
            i valet i övrigt. Vad speglar de för strömningar i vårt samhälle?
            Hur stark är främlingsfientligheten egentligen?
          </note>
          <note>
            Det har uppenbarligen skett en attitydförändring hos svenska
            folket. År 1987 visade undersökningar att vi hade en tolerant
            inställning till invandrare och flyktingar.
          </note>
          <note>
            En SIFO-undersökning från juni förra året visar att allmänheten
            nu har en mera skeptisk inställning.
          </note>
          <note>
            Drygt sex av tio svenskar tycker att bestämmelserna borde bli
            strängare. Varannan svensk tycker att myndigheterna tillämpar
            bestämmelserna om uppehållstillstånd alltför generöst.
          </note>
          <note>
            I regeringsförklaringen sägs att
          </note>
          <note>
            ''främlingsfientligheten och tendenser till rasism skall bekämpas''.
            Det är ett mycket viktigt och angeläget problem att ta itu med.
            Men i debatten om regeringsförklaringen berörde statsministern
            inte den här frågan. Inte med ett enda ord berördes hur regeringen
            tänker möta de strömningar av främlingsfientlighet som nu drar
            genom landet. Jag frågar därför: På vilket sätt tänker regeringen
            ta itu med problemen? Det brådskar!
          </note>
          <note>
            Sverige är ett mångkulturellt land och kommer så att vara även
            i framtiden. De människor som i dag kommer till Sverige som flyktingar
            kommer från andra kulturer med en annan bakgrund. Vi kan inte
            blunda för att invandringen, hos en del svenskar, väcker oro och
            rädsla. Det är känslor som vi måste ta på allvar och försöka bemöta
            med kunskap och information.
          </note>
          <note>
            De flyktingar som får stanna i vårt land har samma rättigheter
            och skyldigheter som vi andra. Man skall arbeta och försörja sig.
            Att ha ett jobb, att kunna försörja sig och att ha arbetskamrater
            är det bästa sättet att komma in i vårt svenska samhälle.
          </note>
          <note>
            Många fördomar försvinner också när man arbetar tillsammans.
            Men det är inte lätt för invandrare eller flyktingar att få ett
            jobb även om de är välutbildade.
          </note>
          <note>
            Det är klart att det sticker i många svenskars ögon när de ute
            i bostadsområdena ser många flyktingar som de tycker bara går
            och drar och inte vill arbeta.
          </note>
          <note>
            Sanningen är ofta att de inte får något jobb hur gärna de än
            vill. Fördomar om invandrare och flyktingars utbildning och arbetsförmåga
            frodas också hos svenska arbetsgivare.
          </note>
          <note>
            Herr talman! Det sägs ofta att rasismens och främlingsfientlighetens
            grogrund kan sökas i människors ekonomiska och sociala villkor.
          </note>
          <note>
            I ett samhälle där människor vet att de kan få jobb, kan försörja
            sig, känna social trygghet och tillförsikt inför framtiden, har
            rasismen svårt att finna fotfäste. Ansvaret vilar tungt på regeringen.
          </note>
          <note>
            Anf. 108 Statsrådet BO KÖNBERG (fp)
          </note>
          <note>
            replik:
          </note>
          <note>
            Herr talman! Det är mycket lätt för mig att instämma i de värderingar
            som nu kom till uttryck i vad gäller främlingsfientlighet och
            annat. Det är klart att regeringen har en viktig uppgift i det
            sammanhanget.
          </note>
          <note>
            Som medlem av folkpartiet liberalerna kan jag inte undgå att
            notera att det hade varit möjligt för andra politiker att under
            valrörelsen -- då uppmärksamheten är som störst på vad vi politiker
            säger -- göra sådana insatser som folkpartiet liberalernas partiledare
            har gjort. De insatserna tror jag inte på något sätt har lett
            till att folkpartiet liberalerna har fått flera röster. Det var
            inte därför de gjordes. De gjordes därför att vi har dessa humanitära
            värderingar på den här punkten.
          </note>
          <note>
            Det går i och för sig bra att ställa krav på regeringen. Men
            det allra viktigaste tror jag är att vi alla, i våra olika funktioner,
            när vi har möjlighet att möta människor och nå människor genom
            massmedia och på annat sätt för fram dessa värderingar för att
            hålla tillbaka de strömningar av främlingsfientlighet som finns
            här och var. Det vore bra om vi kunde enas om att det är en gemensam
            uppgift och att alla är beredda att ta på sig den.
          </note>
          <note type="speaker">
            Anf. 109 MAUD BJÖRNEMALM (s)
          </note>
          <note>
            replik:
          </note>
          <note>
            Herr talman! Jag delar naturligtvis Bo Könbergs uppfattning att
            vi alla har ett ansvar för att ta den här debatten. Jag tror och
            vet att många av oss ute i valrörelsen tog den här debatten, även
            om alla inte fick den massmediala uppmärksamhet som Bengt
          </note>
          <note>
            Westerberg fick. Jag högaktar och respekterar honom för att han
            förde den debatten även massmedialt.
          </note>
          <note type="speaker">
            Anf. 110 EVA ZETTERBERG (v):
          </note>
          <note>
            Herr talman! Självfallet vill även jag börja med att gratulera
            min f.d. landstingskollega till upphöjelsen till statsråd. Jag
            tyckte mig ett tag nästan försatt tillbaka i landstingssalen när
            husläkarsystemet kom på tal, men jag återfördes bryskt till den
            situation vi har här.
          </note>
          <note>
            Jag har en hel del frågor till statsrådet och den nya regeringen.
            Vart tog Sveriges barn och ungdom vägen? Jag tycker att de lyser
            med sin frånvaro i regeringsdeklarationen.
          </note>
          <note>
            Sverige har undertecknat barnkonventionen och bidrog starkt till
            förra årets toppmöte för och om barn i New York. Men åtagandet
            för världens barn, eller i det här sammanhanget för svenska barn,
            är dock långt ifrån fullföljt.
          </note>
          <note>
            Barnen anses ha det rätt så bra i Sverige. Varför bildas t.ex.
            ett nytt barnparti, av en företagsam 12-
          </note>
          <note>
            åring i Farsta, Erik Edman? Jo, Erik och många andra barn anser
            naturligtvis inte att det sätt som de etablerade partierna driver
            sin politik är tillfredsställande vare sig det gäller de stora
            framtidsfrågorna, miljöfrågorna osv. eller frågor som är närliggande
            för barn om skolmaten, böckerna i skolan osv.
          </note>
          <note>
            Det finns också en nybildad kamporganisation,
          </note>
          <note>
            Barns Rätt till Barndom, som också tycker att de politiska partierna
            är alltför passiva när det gäller att trygga barnens rätt till
            barndom. Den organisationen har liksom etablerade organisationer
            som Rädda barnen och BRIS
          </note>
          <note>
            ''tyvärr'' ett mycket starkt existensberättigande.
          </note>
          <note>
            I regeringsdeklarationen nämns kartläggningen av barnens situation
            i missbrukarfamiljer. Det tycker jag är mycket bra. Jag tycker
            också att det var mycket bra att Gullan Lindblad tog upp förslaget
            om att höja föräldrapenningen för de som bara har
          </note>
          <note>
            60 kr. om dagen. Jag hoppas få återse det förslaget i någon proposition
            från regeringen längre fram.
          </note>
          <note>
            I regeringsdeklarationen sägs också att en ny familjepolitik
            skall ge mer tid åt barnen. Att småbarnsföräldrar vill ha mer
            tid för sina barn är självklart. Just ''kampen om tiden'' är lysande
            skildrad av barnboksförfattaren Michel Ende i boken Momo eller
            Kampen om tiden. Där skildras hur en liga av vuxna tidstjuvar,
            slipade grå kostymherrar, ger sig ut och tar folks tid och ser
            till att folket inte får tid över till någonting som är trevligt
            längre. Men barnen och de vuxna som hjälper dem avslöjar naturligtvis
            ligan och skänker tiden åter till människorna. Jag rekommenderar
            den boken till läsning för hela regeringen, och Bo
          </note>
          <note>
            Könberg har förhoppningsvis läst den.
          </note>
          <note>
            Det finns ju faktiskt en hel del bra förslag, förutom i den här
            barnboken, om hur man skall få mer tid till barnen: förlängd föräldraledighet,
            sex timmars arbetsdag för alla, en bra barnomsorg, fria besöksresor
            för barn, som har sina frånskilda föräldrar boende på annan ort,
            osv.
          </note>
          <note>
            I regeringsprogrammet diskuteras skol- och utbildningspolitiken.
            Där talas det om kvaliteten på skolans alla stadier. Men hur skall
            elevernas inflytande stärkas? Hur skall vi få barn och ungdomar
            att känna att skolan är till för dem? Skall det ske genom minskade
            resurser till skolan, genom minskad personal på dagis eller neddragning
            av förebyggande insatser? Eller skall det ske genom sänkningen
            av arvsskatten och förmögenhetsskatten eller borttagandet av momsen
            på aktieköp? Är det sådana åtgärder som skall få barnen i Fittja,
            i Angered eller i Rosengård att känna att vi politiker verkligen
            kämpar för att de skall få ett inflytande?
          </note>
          <note>
            De enda investeringar som regeringen konkret har talat om och
            som jag tycker innebär någonting för ungdomar är införandet av
            en ny vårdform för unga brottslingar, en ersättning för de s.k.
            § 12-hemmen.
          </note>
          <note>
            Jag kan inte tolka det på annat sätt än att man skall bygga nya
            fängelser, ungdomsfängelser.
          </note>
          <note>
            Herr talman och statsrådet Bo Könberg! Jag undrar: Var finns
            barnen i regeringsdeklarationen?
          </note>
          <note>
            Var finns de konkreta förslagen för att barnen skall få mer tid?
            På vad sätt skall vi få barnen mer delaktiga i vårt samhälle?
            Var finns de förstärkta resurserna för utsatta barn, flyktingbarn
            eller barn med handikapp? Ett genomförande av handikapputredningens
            förslag dröjer ju. På vad sätt kommer barnen att känna att deras
            möjligheter till makt och inflytande stärks?
          </note>
          <note>
            Kds-representanten Rose-Marie Frebran tog i sitt anförande upp
            frågan om barnens situation. I övrigt undrar jag: Var finns barnen
            i den allmänpolitiska debatten? Vart tog barn och ungdom i Sverige
            vägen?
          </note>
          <note type="speaker">
            Anf. 111 KARIN WEGESTÅL (s):
          </note>
          <note>
            Herr talman! Sveriges socialförsäkringssystem visar att generella
            förmåner såsom folkpension och
          </note>
          <note>
            ATP är en överlägsen metod att nå trygghet och ekonomisk utjämning.
            Även den som inte har deltagit i förvärvslivet är garanterad en
            ekonomisk trygghet som pensionär genom folkpension, pensionstillskott
            och kommunalt bostadstillägg.
          </note>
          <note>
            Särskilda skatteregler gör att denna ekonomiska trygghet för
            pensionärer inte beskattas. I en kommun med ett anständigt kommunalt
            bostadstillägg har en pensionär utan ATP lika mycket att leva
            på som en fabriksarbetare med lägsta lön. En genomsnittlig ålderspensionär
            i
          </note>
          <note>
            Sverige har en disponibel inkomst som i stort motsvarar genomsnittet
            i landet om man tar hänsyn till försörjningssituationen.
          </note>
          <note>
            Internationella jämförelser visar att Sverige tillsammans med
            Norge nått längst när det gäller att ge de äldre samma ekonomiska
            trygghet som genomsnittsmedborgaren. England släpar långt efter,
            liksom Västtyskland. Andelen socialbidragstagare i Sverige i förhållande
            till befolkningen är lägst i åldrarna 65--74 år, bara 1 %.
          </note>
          <note>
            I Tyskland är pensionärerna den största gruppen socialbidragstagare.
          </note>
          <note>
            Det svenska pensionssystemet framstår som ett föredöme för många
            länder i Europa. Det upplevde jag själv i en konferens i Wien,
            där man jämförde socialförsäkringssystemen i Italien,
          </note>
          <note>
            Nederländerna, Österrike och Sverige. Vi har all anledning att
            slå vakt om pensionssystemet.
          </note>
          <note>
            Vi socialdemokrater ställer oss däremot skeptiska till det förslag
            som förekommit i valrörelsen om en sammanslagning av de förekommande
            grundförmånerna. Den valfrihet i boendet som härigenom sägs bli
            följden betyder i klartext att pensionärer med grundpension inte
            kan skaffa en dyrare bostad, eftersom bostadsbidraget inte längre
            blir anpassat till boendekostnaden. Vi vet att graden av handikapp
            hos en person med rörelsehinder ofta är beroende av bostadens
            tillgänglighet. Det är oetiskt och oekonomiskt att pruta på de
            äldres boendestandard.
          </note>
          <note>
            Den ekonomiska bastryggheten i det svenska pensionssystemet är
            speciellt gynnsam för de kvinnor som inte haft förvärvsarbete.
            Tidigare har många kvinnor fått sin första egna inkomst efter
            pensioneringen. Nu har de unga kvinnorna förvärvsarbete i samma
            utsträckning som männen, och andelen pensionärer utan ATP minskar.
          </note>
          <note>
            Ett stort problem är däremot de svåra marginaleffekterna i skarven
            mellan de grundläggande förmånerna och ATP-pensionen, vilka drabbar
            många pensionärer med låg ATP. Det är mycket viktigt att undanröja
            dessa olägenheter, eftersom det faktum att man bidragit till ATP-
          </note>
          <note>
            systemet måste leda till att man också har nytta av detta i form
            av högre pension. Den grupp som drabbas består mest av kvinnor,
            men även lågavlönade män berörs.
          </note>
          <note>
            ATP-pensionen är, i motsats till folkpensionen, kopplad till
            förvärvsinkomsten och bygger på inkomstbortfallsprincipen.
          </note>
          <note>
            Systemet är utformat enligt fördelningsprincipen och innebär
            att pensionsförmånerna åt dem som är pensionerade betalas av de
            samtida yrkesverksamma.
          </note>
          <note>
            Systemet är inte ett renodlat fördelningssystem, eftersom det
            förekommer fondering i AP-
          </note>
          <note>
            fonderna. Dessa har vuxit under den tid som inbetalningarna var
            större än utbetalningarna, då systemet inte gav så stor effekt
            och då den ekonomiska tillväxten var god. Under de senaste åren
            har utbetalningarna varit större än inkomsterna, och därför har
            en del av AP-
          </note>
          <note>
            fondernas avkastning använts som utfyllnad.
          </note>
          <note>
            Att ATP-utbetalningarna nu stiger beror på att genomsnittspensionen
            blir större i och med att systemet utvecklas mot full utbyggnad.
          </note>
          <note>
            Ett annat skäl är att andelen personer som är 65 år eller äldre
            fram till år 2005 ökar från 17 till 21 % av befolkningen. Samtidigt
            minskar antalet förvärvsarbetande. Belastningen på dessa kommer
            att öka när det gäller att finansiera pensionerna.
          </note>
          <note>
            För att komma till rätta med detta problem skulle man under 1990-talet
            behöva ta ut en något högre avgift till ATP-systemet och fondera
            överskottet i
          </note>
          <note>
            AP-fonderna. Med en sådan generationsutjämnande fondering skulle
            belastningen på pensionssystemet efter 2005--2010
          </note>
          <note>
            kunna pareras helt eller delvis.
          </note>
          <note>
            Hur AP-fondernas tillgångar placeras är också av stor betydelse
            för avkastningen och för ATP-
          </note>
          <note>
            systemets inkomster. AP-fonderna borde få ökade möjligheter till
            fri placering, dvs. samma handlingsutrymme som försäkringsbolagen.
            Att slå samman löntagarfondernas kapital med AP-
          </note>
          <note>
            fonderna borde vara en logisk lösning på pensionssystemets finansieringsproblem.
            Tyvärr har vi fått en regering för vilken politiska bindningar
            är viktigare än tryggheten för pensionärerna i framtiden och de
            yrkesverksammas möjlighet att betala pensionerna åt de samtida
            pensionärerna.
          </note>
          <note>
            Löntagarfonderna är lön som avståtts av löntagarna under de år
            då aktieägarna gjorde uppseendeväckande stora vinster. Löntagarna
            höll tillbaka sina berättigade lönekrav för att Sveriges konkurrenskraft
            skulle öka, eftersom löntagarfonderna kopplades till pensionerna.
            Det verkar nu som om fyrpartiregeringen av dogmatiska skäl tänker
            omintetgöra möjligheten att klara de svårigheter som ATP-systemet
            i framtiden kommer att ställas inför. Nu är ju inte
          </note>
          <note>
            ATP-pensionen någon hjärtefråga för den sittande regeringen --
            snarare motsatsen. Pensionärerna fick dock inte oroas i valrörelsen,
            men hur blir det med det förslag som skall läggas fram nästa höst,
            i god tid före nästa val? Och hur blir det med pensionerna för
            den stora gruppen 40-talister?
          </note>
          <note>
            Anf. 112 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! I stället för att gratulera statsrådet
          </note>
          <note>
            Könberg, som de flesta här har gjort, vill jag tacka
          </note>
          <note>
            Bo Könberg för att han åtagit sig den här hårda uppgiften i den
            tid som vi nu befinner oss i.
          </note>
          <note>
            Så till mitt ämne, som kommer att handla om pensioner och andra
            socialförsäkringsfrågor ur civilrättslig synpunkt, dvs. lagutskottets
            område.
          </note>
          <note>
            Den nya tid av förändring, av frihet och av möjligheter som vi
            nu går in i kommer att visa sig på många områden. Och det är nödvändigt.
          </note>
          <note>
            Varför?
          </note>
          <note>
            Socialdemokraterna har fört oss in i ett samhälle där tillväxten
            inte bara har stagnerat utan där välståndet de facto minskar.
            Systemen är inte individanpassade. Den trygghet som storebror
            har utlovat sviktar och blir för många i stället arbetslöshet
            eller andra former av otrygghet.
          </note>
          <note>
            I spåren följer personliga tragedier, skilsmässor och uppbrott
            -- detta för att socialdemokraterna inte tog hänsyn till den ekonomiska
            verkligheten. Olof
          </note>
          <note>
            Palme såg verkligheten som sin värsta fiende. Alf
          </note>
          <note>
            Ahlberg varnade för konsekvenserna av att nonchalera den. Nu
            slår effekterna av den socialdemokratiska politiken hårt mot människorna,
            eftersom de socialdemokratiska löftena i mycket var chimärer.
          </note>
          <note>
            När samhällsekonomin inte håller, när skattebetalarna inte längre
            klarar de åligganden de socialdemokratiska politikerna gett dem,
            när arbetslösheten rakar i höjden och företag efter företag tvingas
            lägga ned, då sviktar förtroendet.
          </note>
          <note>
            Många frågar sig: Hur skall jag och min familj klara oss när
            det vi byggde på var fel?
          </note>
          <note>
            När människor då börjar fundera på vad de kan göra själva, hur
            de ekonomiskt kan skydda sin ålderdom och hur de kan skydda sig
            för att klara olika kriser som uppstår i livet, då visar det sig
            att det ligger ett hårt lindat nät av förbud över många öppningar
            och möjligheter som människorna tror sig finna. Slutsatsen blir,
            som man så ofta hör i
          </note>
          <note>
            Sverige: Det är ingen idé.
          </note>
          <note>
            Men nu är den tiden över. Nu gäller nya villkor, nya värderingar
            och normer, som börjar förändra och öppna det svenska samhället.
            Det civila samhället kommer att få ökad betydelse, liksom sannolikt
            den civilrättsliga lagstiftningen.
          </note>
          <note>
            Det skall löna sig att arbeta, spara och ta ansvar.
          </note>
          <note>
            Då måste det också skapas sådana möjligheter att människor verkligen
            kan ta ansvar. De låsningar som finns på t.ex. försäkringsområdet
            måste börja lösas upp. Det är orimligt att fortsättningsvis hämma
            människor från att skapa ekonomiska buffertar för kristider. Det
            skall man i stället stimulera. I all synnerhet är det angeläget
            nu, när det knakar i välfärdssystemen. Det har varit grymt att
            svika människorna genom att de stora kollektiva socialförsäkringssystemen
            inte uppfyller sina åtagna uppgifter, samtidigt som man förvägrar
            eller försvårar för den enskilde att skydda sig och sin familj.
            När det knakar i de kollektiva systemen, måste det civila samhället
            få utvecklas i en bättre jordmån. Det kräver förändringar, t.ex.
            i lagutskottet. Det var både ologiskt och grymt att avskaffa änkepensionerna
            utan att öppna några nya möjligheter för människor att skydda
            sina familjer i de civila systemen, t.ex. via de privata pensionsförsäkringarna.
          </note>
          <note>
            Det ansvar som människor faktiskt ofta vill ta för varandra inom
            familjen bör få en chans att utvecklas. Avtalsrätten måste inte
            bara grundlagsfästas, den måste också utvecklas. Den är t.ex.
            inskränkt när det gäller människors möjligheter att avtala sinsemellan
            om sitt försäkringssparande. Avtalsrätten bör gälla premieinbetalningen,
            men även det sedermera utfallande försäkringsbeloppet. Möjligheten
            att själv bestämma om sitt pensionssparande bör utvecklas i linje
            med den i Europa mer vanliga synen på äganderätten. Den som sparar
            skall ha möjlighet att besluta om vart sparbeloppet skall gå,
            i händelse av att spararen avlider.
          </note>
          <note>
            Försäkringsbolagen har redovisat den snedvridning av sparandet
            som nuvarande förhållanden leder till.
          </note>
          <note>
            En ändring kan också ha en stimulerande effekt på sparandet.
          </note>
          <note>
            Förra perioden motionerade jag i detta ärende och all tänkbar
            försäkringsexpertis inbjöds till lagutskottet. Efter hearingen
            insåg inte bara de borgerliga partierna, utan även miljöpartiet
            angelägenhetsgraden i denna reform. Bara socialistpartierna ville
            fortsätta att hindra, stoppa och förbjuda -- helt i linje med
            sin ideologiska övertygelse. Statsrådet Laurén lovade i tisdags,
            vid debatt här i kammaren, att genast ta initiativ till ändring
            på detta område.
          </note>
          <note>
            Det totala pensionsskyddet bör vägas in vid bodelning. Det är
            viktigt. Moderater och folkpartister har därvid krävt att pensionstryggheten
            i skilsmässosituationen ses över. Inte minst är det viktigt för
            de föräldrar som har gjort en större tidsmässig insats och investering
            i barnens fostran än vad som är det gängse i vårt land. Om makar
            frivilligt får avtala i förväg om behandlingen av sina pensionsrättigheter
            vid en eventuell framtida bodelning, öppnas fler möjligheter för
            människor att skapa ett gemensamt ekonomiskt familjeskydd. Jag
            motionerade om detta förra perioden och fick stöd av försäkringsexpertisen.
            Skulle dessutom frågan om möjligheterna att inkludera ATP och
            avtalspensioner i 10 kap. 3 § äktenskapsbalken, dvs. en utvidgning
            av tillämpningsområdet för jämkningsregeln, nå en slutlig lösning
            -- något som moderater och folkpartister föreslagit utredning
            av -- kommer familjeskyddet att väsentligt kunna stärkas.
          </note>
          <note>
            Jag syftar till att vi skall få ett större civilt samhälle på
            frihetens, på familjens, på rättssäkerhetens och på humanismens
            grund.
          </note>
          <note type="speaker">
            Anf. 113 HANS KARLSSON (s):
          </note>
          <note>
            Herr talman! Välfärdsfrågorna rymmer en oerhört stor del av det
            som utgör vårt samhälle. Jag skall, på den korta tid som jag har
            till mitt förfogande, ta upp en del frågor som rör löntagarna,
            och som handlar om att ha en bra tillvaro på jobbet och ett bra
            liv på fritiden.
          </note>
          <note>
            Arbetslivets förnyelse är en process som pågått under lång tid.
            Tack vare det pionjärarbete som många inom arbetarrörelsen utfört,
            har det i vårt samhälle kunnat genomföras ett antal åtgärder,
            som betytt stora förbättringar för landets löntagare.
          </note>
          <note>
            Det är dessa framsteg för löntagarna som inte lämnat valda delar
            av borgerligheten någon ro.
          </note>
          <note>
            Krafter har satts i gång som vill föra utvecklingen tillbaka
            flera årtionden, krafter som uppenbarligen åter vill göra löntagarna
            livegna.
          </note>
          <note>
            Arbetsrättslagstiftningen, som var 70-talets stora lyft för löntagarna,
            har varit utsatt för en formlig stormeld från borgerligheten.
            Ökad anställningstrygghet för löntagarna har inte lämnat högerkrafterna
            någon ro. Möjligheten till inflytande över sitt arbete, arbetets
            organisation och arbetsledning har inte accepterats av dem som
            fortfarande vill ha envälde i arbetslivet.
          </note>
          <note>
            Men processen för ökad trygghet och ökat inflytande, som fick
            en ordentlig skjuts i början av
          </note>
          <note>
            70-talet, går nu in i en ny fas. Efter omfattande utbildnings-
            och informationsinsatser, där staten bidragit med pengar för att
            ge alla löntagare samma möjligheter, händer nu stora saker i arbetslivet.
          </note>
          <note>
            Den ena arbetsplatsen efter den andra sjösätter nu projekt, som
            växt fram under ett antal år. Det som gjort att även många arbetsgivare
            nu ger klartecken är arbetslivsfondens resurser.
          </note>
          <note>
            Givetvis betyder pengar mycket, men också den personal som fonderna
            har utgör en mycket viktig resurs för att stödja och utveckla
            de idéer som anställda och arbetsgivare tar fram.
          </note>
          <note>
            Aktiva rehabiliteringsåtgärder för människor som drabbats av
            arbetsskador är oerhört angelägna.
          </note>
          <note>
            Många värdefulla projekt inom detta område står nu också inför
            sitt förverkligande. Människor som blivit utslagna från arbetslivet
            kan på nytt bli delaktiga.
          </note>
          <note>
            Det som nu händer på många arbetsplatser är oerhört betydelsefullt
            då det gäller att ge löntagarna en bättre arbetsmiljö, ökad tillfredsställelse
            i arbetet och därmed ett bättre liv.
          </note>
          <note>
            Ett annat område som betyder mycket för landets löntagare är
            de sociala trygghetssystem som har byggts upp och som ger människor
            möjlighet att fortsätta att leva ett någorlunda bra liv, även
            om man drabbats av sjukdom, arbetsskador eller arbetslöshet. Drabbas
            man av en skada i arbetet är det självklart att man inte skall
            behöva lida också ekonomiskt för det. Det är dock tveksamt om
            detta synsätt har någon utbredning i regeringskansliet.
          </note>
          <note>
            Av olika uttalanden från regeringsföreträdare framgår att det
            finns skäl för landets löntagare att vara oroliga. Hoten om försämrade
            arbetsskadeersättning, karensdagar vid sjukdom och försämrade
            villkor för arbetslösa betyder att rättvisa och solidaritet inte
            har några förespråkare i det borgerliga regeringskansliet.
          </note>
          <note>
            Landets löntagare kommer givetvis att uppfatta varje försämring
            av sina villkor som en provokation från den borgerliga regeringen.
          </note>
          <note>
            Landets löntagare och deras fackliga företrädare har tagit ett
            mycket stort ansvar för att lindra effekterna av kapitalets höjningar.
            Rehnbergavtalet har inneburit att många avstått från att ta ut
            mesta möjliga lön, och detta i solidaritet med anställda i branscher
            som inte haft något stort utrymme. I och med att landets löntagare
            har ställt upp på detta sätt krävs en motprestation från regeringen.
          </note>
          <note>
            Herr talman! Jag vill avsluta mitt inlägg med en uppmaning till
            regeringen: Tafsa inte på löntagarnas skyddsnät och på deras möjlighet
            att få utveckla sitt arbete och sina arbetsplatser!
          </note>
          <note type="speaker">
            Anf. 114 INGEGERD SAHLSTRÖM (s):
          </note>
          <note>
            Herr talman! Birgitta Dahl nämnde i sin inledning de för oss
            socialdemokrater så viktiga bergreppen som jämlikhet och jämställdhet,
            och jag vill under några minuter göra en del jämställdhetsreflexioner.
          </note>
          <note>
            ''Politiker ersätts av kvinna'' var den uppseendeväckande nyheten
            på en av landsortstidningarnas löpsedlar för ett antal år sedan.
            Denna text har naturligtvis lockat till många goda skratt och
            åtskilliga muntrationer. Men, herr talman, just nu fastnar skrattet
            i halsen. Efter årets val kan vi konstatera att det är kvinnorna
            som är förlorarna.
          </note>
          <note>
            Politiker -- skall det vara män i framtiden? Det faktum som en
            gång i tidningen Sveriges riksdag beskrevs som historia -- ''Riksdagsman
            blir man om man är man'' -- tycks åter vara en sanning. I år är
            det första gången under 1900-talet som kvinnornas politiska makt
            i riksdagen minskar. Herr talman må förlåta mig för uttrycket,
            men gubbväldet har ökat i parlamentet. Detta är ett bakslag för
            jämställdheten i Sverige!
          </note>
          <note>
            Med ljus och lyckta sökte jag i regeringsförklaringen efter deklarationer
            som gällde jämställdhetens område. Med ljus och lyckta fick man
            också, när ministerlistan presenterades, leta efter en jämställdhetsminister.
            Jag hittade henne. Men ännu i dag har jag inte hört Birgit
          </note>
          <note>
            Friggebo säga någonting om det kommande jämställdhetsarbetet.
            Bostadsdepartementet skall läggas ner, och kulturens betydelse
            tycks minska.
          </note>
          <note>
            Jag är litet ängslig för att Birgit Friggebo är en nedläggningsminister.
            Finns det i den nya regeringen några planer på ett fungerande
            och utvecklande jämställdhetsarbete?
          </note>
          <note>
            Sverige och övriga nordiska länder är i ett internationellt perspektiv
            föregångsländer när det gäller jämställdhet mellan kvinnor och
            män.
          </note>
          <note>
            Jämfört med de flesta länder har vi i Sverige en hög kvinnlig
            förvärvsfrekvens, en väl utbyggd barnomsorg, ett föräldrarförsäkringssystem
            som är unikt i världen.
          </note>
          <note>
            Nu måste vi fråga oss hur det blir med dessa förutsättningar
            som gjort det möjligt för svenska kvinnor att vara självständiga
            och självförsörjande?
          </note>
          <note>
            För mig är den borgerliga valfrihetstanken svår att kombinera
            med kravet på jämställdhet mellan kvinnor och män. För den borgerliga
            valfriheten är en valfrihet för dem som har pengar, och i det
            sammanhanget drar oftast kvinnorna det kortaste strået.
          </note>
          <note>
            I det socialdemokratiska kvinnoförbundet har vi under många år
            arbetat för kvinnors rätt till självständighet och oberoende.
            Vi har arbetat för kvinnors rätt till makt och inflytande. Det
            har varit ett tufft och många gånger ganska otacksamt arbete,
            men med tiden har vi fått gehör för våra åsikter. Jag är i dag
            mycket stolt över att vi i det socialdemokratiska partiet är det
            parti som här i riksdagen -- trots gubbväldet -- kan redovisa
            en ökning då det gäller kvinnorepresentationen. Med
          </note>
          <note>
            41 % kvinnor i den socialdemokratiska riksdagsgruppen visar vi
            socialdemokrater att vi menar någonting när vi anser att både
            kvinnor och män behövs i beslutande församlingar. Kvinnor och
            män har olika erfarenheter, och dessa erfarenheter behövs då beslut
            skall fattas som berör kvinnor och män i hela vårt land.
          </note>
          <note>
            Hur kommer kvinnoperspektiven på politiska frågor att fungera
            i partier som nydemokrati och kds? Här i riksdagen är de representerade
            med tre kvinnor i nydemokrati och sju kvinnor i kds partigrupp.
            Jag kan försäkra att det inte bara är turism, kärnfamiljen och
            stöd för att förhindra aborter som är frågor som påverkar kvinnors
            vardagssituation.
          </note>
          <note>
            ''Varannan damernas'' bjöd socialdemokrater upp till för ett
            antal år sedan. Ett huvudargument till denna invit var att utan
            en jämn könsfördelning i beslutande församlingar blir såväl demokratin
            som besluten ofullständiga. Det är något att tänka på, så att
            det nya gubbväldet bryts. Jag skulle ha velat ställa en fråga
            till jämställdhetsministern, men jag kanske kan få den medskickat:
            Är vår nya jämställdhetsminister villig att delta i ett arbete
            för ökad jämställdhet? För mig och andra i det socialdemokratiska
            kvinnoförbundet är det en utmaning att under det kommande riskdagsåret
            få föra fram de frågor som vi arbetat för -- kvinnors rätt till
            arbete, kvinnors villkor i arbetslivet, lika lön för likvärdigt
            arbete, en bra barnomsorg, en god pension, kvinnofrid -- och pröva
            dem i ett jämställdhetsperspektiv.
          </note>
          <note>
            Olika men på lika villkor -- det är en god målsättning för oss
            socialdemokrater. Frågan är om det är för de övriga ledamöterna
            i Sveriges riksdag.
          </note>
          <note>
            Anf. 115 Statsrådet BO KÖNBERG (fp)
          </note>
          <note>
            replik:
          </note>
          <note>
            Fru talman! Ingegerd Sahlström beklagade den förändring av kvinnorepresentationen
            i årets riksdagsval som har inträffat jämfört med den tidigare.
            Det är lätt att ställa sig bakom detta beklagande. Jag tycker
            också att det är tråkigt att det har blivit ett av resultaten
            av årets val. Dock innehöll det en hel del andra poäng i och för
            sig.
          </note>
          <note>
            Däremot är det väl inte så oerhört slående med gubbväldet i själva
            riksdagslokalen, eftersom en manlig talman ersatts med en kvinnlig.
            Det är väl en förändring till det bättre som jag hoppas att
          </note>
          <note>
            Ingegerd Sahlström välkomnar.
          </note>
          <note>
            Om jag har räknat rätt på regeringssammansättningen är det väl
            så att vi aldrig tidigare har haft en regering där andelen kvinnor
            har varit så stor som nu. Jag säger inte att den är tillräckligt
            stor, men den har aldrig, såvitt jag förstår, varit så stor som
            för närvarande.
          </note>
          <note>
            Jag blev litet förvånad över frågan om huruvida
          </note>
          <note>
            Birgit Friggebo som jämställdhetsminister skulle vilja arbeta
            för ökad jämställdhet. Jag trodde att svaret var självklart, inte
            minst med tanke på folkpartiet liberalernas och liberalismens
            historia vad gäller jämställdhet. Jag behöver kanske inte gå in
            på den historiebeskrivningen i detalj. Med tanke på det intresse
            som Ingegerd Sahlström har i dessa frågor är den historiebeskrivningen
            förmodligen väl bekant. Med anledning av det faktum att Birgit
          </note>
          <note>
            Friggebo med sin stora arbetskapacitet också på sin lott har
            fått att göra en del förändringar i regeringsarbetet, t.ex. när
            det gäller bostadspolitiken, verkar det litet långsökt att tro
            att detsamma skulle gälla jämställdheten. Det är samma sak med
            jämställdheten som med kulturen:
          </note>
          <note>
            Birgit Friggebo kommer, med all den kraft som hon besitter, att
            ägna sig åt dessa frågor.
          </note>
          <note type="speaker">
            Anf. 116 INGEGERD SAHLSTRÖM (s)
          </note>
          <note>
            replik:
          </note>
          <note>
            Fru talman! Det var positivt att höra statsrådets svar på mina
            frågor. Jag tycker att min ängslan ändå kan vara begriplig, därför
            att i regeringsförklaringen hittar man inte mycket om jämställdhet.
            Jag tror att ordet finns på ett enda ställe. Det är viktigt att
            vi fortsätter jämställdhetsarbetet. För även om vi har fått en
            kvinnlig talman och ett antal kvinnor i regeringen, fattas det
            kvinnor i Sveriges riksdag.
          </note>
          <note type="speaker">
            Anf. 117 KARIN ISRAELSSON (c):
          </note>
          <note>
            Fru talman! Jag kan till Ingegerd Sahlströms glädje tala om att
            i och med regeringsbildningen fick centerpartiet en riksdagsgrupp
            med 44 % kvinnor.
          </note>
          <note>
            Det var väl inte dumt.
          </note>
          <note>
            Jag tänkte tala om pensioner. Det är litet rörligt och rörigt
            i debatten. Vi går om vartannat, men jag har något visst att säga
            om det som tidigare har sagts.
          </note>
          <note>
            Våra äldre, förtidspensionerade och handikappade, dvs. de som
            uppbär någon form av pension, har blivit de största förlorarna
            på grund av den socialdemokratiska regeringens brist på en väl
            fungerande fördelningspolitik. Med brandkårsutryckningar försökte
            man skyla de största orättvisorna och jämställde den levnadsnivå
            de äldre skall nöja sig med socialbidragsnormen.
          </note>
          <note>
            Främst de äldre kvinnorna har blivit de stora förlorarna genom
            detta sätt att driva politik.
          </note>
          <note>
            I regeringsförklaringen finns ett förslag om samråd när det gäller
            pensionssystemet. Detta skall följas upp med en parlamentarisk
            arbetsgrupp. Den skall behandla ATP-systemets framtid på grundval
            av remissvaren med anledning av pensionsberedningens förslag.
            Samtidigt skall en bred kartläggning ske av pensionärernas levnadsvillkor.
            I samband härmed skall centerpartiets förslag om en höjd grundpension
            utredas. Vi centerpartister är naturligtvis mycket nöjda med att
            också den delen finns med i regeringsförklaringen.
          </note>
          <note>
            Det är sällan som politiker möts av bifall över de förslag som
            väcks i riksdagen. Det har under de senaste åren i de flesta fall
            varit motsatta reaktioner. Men när det gäller centerpartiets förslag
            till en förstärkt grundpension, har pensionärer och andra intresserade
            verkligen sett detta som en möjlighet att få rättvis och trygg
            pension.
          </note>
          <note>
            Genom att slå ihop de olika delar som i dag utgör grundpensionen
            med de särskilda skattereglerna, kommunala bostadstillägget och
            med den första delen av ATP-pensionen uppnås en sådan förstärkning.
            Det är naturligtvis inte omöjligt att ändå utbetala KBT, om hyreskostnaderna
            fortsätter att stiga på det sätt som de hittills har gjort. Med
            detta vill jag bemöta Karin Wegestål som i sitt inlägg förutsatte
            att denna möjlighet inte skulle ges.
          </note>
          <note>
            En sådan grundpension skulle tillförsäkra alla äldre en trygg
            levnadsnivå. I dag är det kvinnorna som är de stora förlorarna
            i ATP-systemet. Många har fått informationen att med ATP-poäng
            är ålderdomen tryggad. Så stora besvikelser dessa kvinnor utsatts
            för när de erhållit sitt första pensionsbesked! I
          </note>
          <note>
            många fall får de ut mindre pengar än om de bara erhållit folkpension
            och pensionstillskott. Med de stora hyreshöjningar som har inträffat
            under det senaste året har dessa kvinnors ekonomi starkt försämrats.
            Allt fler har fått söka sig till socialtjänsten, och pantbankerna
            har fått ett ökat antal äldre i sin kundkrets.
          </note>
          <note>
            Detta är ovärdigt ett välfärdsland som Sverige.
          </note>
          <note>
            Med de stora nedläggningarna av ålderdomshem har också vårdmöjligheterna
            för äldre kvinnor försämrats. Nu kommer denna utveckling att förändras
            med en ny regering som har en annan syn. Här behövs stora insatser
            under den närmaste perioden. Det är bara att starkt beklaga att
            svensk ekonomi inte räcker till annat än till akuta åtgärder för
            att rädda bankerna från kollaps när statens företrädare i bankstyrelserna
            handskats ovarsamt med tillgångarna. Hade dessa medel kunnat användas
            för insatser för våra äldre, skulle många av de svagas situation
            ha förbättrats. Hade vi i ett sådant läge tillåtit spekulation
            med AP-fonderna?
          </note>
          <note>
            Nej, Karin Wegestål, det finns många skäl till att vi anser att
            AP-fonderna inte skall användas på detta sätt.
          </note>
          <note>
            Det är alltså ett eländes elände som lämnats över till den nya
            regeringen. Det tar tid att reparera alla de skador detta åstadkommit.
            Som vanligt är det de svagaste människorna som offras.
          </note>
          <note>
            Köerna i sjukvården -- 11 000 personer i kö för hörapparat --
            drabbar äldre. Få ålderdomshem minskar akutsjukvårdens möjligheter
            att ge hjälp i akuta lägen. Köerna är långa, och situationen är
            inte acceptabel. Nu pågår en del arbeten för att förbättra situationen,
            men det krävs också ekonomiska insatser för att göra det möjligt
            för kommunerna att klara sina nya ålägganden.
          </note>
          <note>
            Införandet av rätten att erhålla vårdår inom ATP-
          </note>
          <note>
            systemet bidrar till att flera kvinnor blir berättigade till
            alla de ATP-år som krävs för erhållande av denna pension.
          </note>
          <note>
            Nu behöver dessa regler ses över. Centerpartiets krav på retroaktivitet
            i vårdårssystemet blir alltmera berättigat i skenet av diskussionen
            rörande förändrade regler för intjänandepoäng inom ATP-
          </note>
          <note>
            systemet. I dag räknas 30 intjänande år och de 15
          </note>
          <note>
            bästa utgör grunden för pensionen. För många kvinnor skulle en
            höjning till 40 år innebära stora pensionsförluster. Detta får
            inte ske om inte ett skyddsnät införs. Det gäller inte minst kvinnor
            som studerar och sedan väljer att vårda sina barn. De kommer att
            få stora svårigheter att få de intjänandeår som då krävs.
          </note>
          <note>
            Centerpartiet håller fast vid nuvarande regler. Vi ser det inte
            heller som mest angeläget att höja taket inom pensionssystemet.
            Det viktigaste nu är att trygga den framtida pensionen för dem
            som i dag bara har folkpension, pensionstillskott, KBT och låg
            ATP, och det gör man genom att införa en grundpension enligt den
            modell som centerpartiet har skisserat.
          </note>
          <note>
            En sådan fördelningspolitik ger rättvisa och stöd till den grupp
            av äldre som med rätta kan sägas ha byggt dagens välfärdssamhälle.
            För att man skall klara detta krävs en god ekonomi i vårt land.
            Det måste till en tillväxt för att man skall kunna trygga framtidens
            pensioner, och det är regeringens uppgift att se till att denna
            tillväxt kommer till stånd. Då kan framtidens kvinnor i detta
            pensionssystem känna en trygghet. Det är bristen på trygghet som
            har varit synnerligen anmärkningsvärd i socialdemokraternas sätt
            att driva regeringspolitik.
          </note>
          <note type="speaker">
            Anf. 118 INGEGERD SAHLSTRÖM (s)
          </note>
          <note>
            replik:
          </note>
          <note>
            Fru talman! Jag vill gratulera Karin Israelsson och centerpartiet
            till att man nu efter regeringsbildningen har ökat kvinnorepresentationen.
            Men jämställdhetsarbetet skulle bli än mer trovärdigt om kvinnorna
            redan från början fick en ordinarie plats. Det är ju inte omöjligt
            att toppa en lista med ett kvinnonamn.
          </note>
          <note>
            Anf. 119 Statsrådet BO KÖNBERG (fp)
          </note>
          <note>
            replik:
          </note>
          <note>
            Fru talman! Jag vill något kommentera det som
          </note>
          <note>
            Karin Israelsson tog upp angående det förslag om höjd grundpension
            som bl.a. centerpartiet har framfört i olika sammanhang.
          </note>
          <note>
            Som Karin Israelsson sade är det förstås rätt att det i regeringsdeklarationen
            finns en utfästelse om att undersöka denna metod och se efter
            vad den kan åstadkomma och vilka för- och nackdelar den har, vilket
            också kommer att förverkligas.
          </note>
          <note>
            Anledningen till att jag begärde ordet var närmast det samband
            mellan olika åtgärder som ändå finns inom pensionssystemet. Om
            man höjer grundpensionen innebär detta naturligtvis att den som
            har tjänat in ATP-poäng under ett mindre antal år -- t.ex. om
            man har haft inkomster motsvarande ett par, tre basbelopp -- inte
            får någon glädje av sina poäng jämfört med andra. Att det blir
            på det viset är naturligtvis en självklar konsekvens av förslaget
            om att höja grundnivån.
          </note>
          <note>
            Jag blev därför något förvånad när Karin Israelsson såväl pläderade
            för en grundpension höjd till en nivå som -- såvitt jag förstår
            -- rör sig kring ca
          </note>
          <note>
            100 000 kr., samtidigt som hon berättade att många kvinnor redan
            i dagsläget känner sig besvikna över att de inte får ut mer av
            de ATP-poäng som de har tjänat in jämfört med de pensionärer som
            inte har någon ATP-pension och bara får folkpension och pensionstillskott.
          </note>
          <note>
            Jag fick nästan det intrycket att Karin Israelsson försökte rida
            på två hästar samtidigt, och det är inte alltid så hälsosamt.
          </note>
          <note>
            Det ingår en mängd svåra tekniska frågor i pensionssystemet,
            frågor som vi under kommande år måste ta ställning till. I vissa
            fall blir det intresseeller målkonflikter och dessa konflikter
            måste vi vara beredda att ta tag i. Vi kan inte bara önska bort
            deras existens. Ett ögonblick föreföll det som att Karin Israelsson
            försökte önska bort den nyss nämnda konflikten.
          </note>
          <note type="speaker">
            Anf. 120 KARIN ISRAELSSON (c) replik:
          </note>
          <note>
            Fru talman! Jag vill först till Ingegerd Sahlström säga att det
            är riktigt att kvinnorna skall toppa listorna. Det är vår ambition,
            men ibland når man inte ända fram. Ambitionen finns dock kvar.
          </note>
          <note>
            Till socialministern vill jag säga att när det gäller de lägsta
            ATP-pensionerna finns det i dag väldiga marginaleffekter inom
            detta system. ATP-
          </note>
          <note>
            pensionerna beskattas, och det är därför som kvinnornas besvikelse
            blir så stor, eftersom de får mindre än om de bara skulle ha haft
            folkpension, pensionstillskott och KBT.
          </note>
          <note>
            Med vårt förslag om grundpension menar vi att dessa marginaleffekter
            försvinner. Det är ingen som får det sämre med en grundpension,
            utan alla får en tillräcklig grundpension som gör det möjligt
            att leva på den. Man slipper då alla marginaleffekter som uppstår
            med de beskattningsregler som finns om t.ex.
          </note>
          <note>
            ränteinkomster, vilka innebär att vissa ränteinkomster beskattas
            upp till 80 %. Där kan man tala om marginaleffekter som är betydligt
            starkare i högre inkomstlägen!
          </note>
          <note>
            Att vissa människor inte får mera för sitt lönearbete kan naturligtvis
            te sig som en orättvisa. Enligt vår uppfattning har det arbete
            som många av dessa kvinnor med låga inkomster har utfört ofta
            kombinerats med vård av hem, barn och anhöriga.
          </note>
          <note>
            I dag får dessa kvinnor ingen som helst ersättning.
          </note>
          <note>
            Det är rimligt att de också skall tillerkännas denna ersättning.
          </note>
          <note>
            Denna reform är inte byråkratisk och den är enkel i sin grundkonstruktion.
            Men jag håller med Bo
          </note>
          <note>
            Könberg om att vi måste se efter vilka effekterna blir. Det kostar
            naturligtvis att införa en sådan här reform.
          </note>
          <note>
            Det har för mig påtalats att när folkpensionen infördes förbjöd
            man att över huvud taget räkna på kostnaden. Det var viljan att
            göra en förändring som räknades. Vi skall i dag redovisa alla
            totala kostnader. Viljan och visionen om att förändra ett system
            har på något vis dött bort i den politiska debatten. Detta är
            centerpartiets vision som vi med all kraft driver fram, eftersom
            det rör sig om en rättvisereform. Vi vill också tona ned ATP-
          </note>
          <note>
            systemet, som står för en del av alla de pensionsförmåner som
            utbetalas, men det är inte den största delen utan den återfinns
            ofta inom det privata fältet eller inom de avtalsbundna pensionerna.
          </note>
          <note>
            Anf. 121 Statsrådet BO KÖNBERG (fp)
          </note>
          <note>
            replik:
          </note>
          <note>
            Fru talman! Jag skall inte mera fördjupa mig i denna frågeställning,
            annat än att jag vill göra en randanmärkning.
          </note>
          <note>
            Såvitt jag förstår blir marginaleffekterna för dessa inkomstlägen
            större med det förslag som centern har presenterat än vad de är
            i dagsläget. Men det är en sak som en framtida utredning närmare
            får visa.
          </note>
          <note type="speaker">
            Anf. 122 KARIN ISRAELSSON (c) replik:
          </note>
          <note>
            Fru talman! Jag förstår inte hur Bo Könberg räknar, men det är
            möjligt att vi i lugn och ro kan sätta oss ned och titta på pensionssystemet
            litet längre fram. Vad vi slipper är de marginaleffekter som finns
            i de lägre inkomstlägen, där man behöver upp till en pensionspoäng
            för att få en krona i vinst i ATP-systemet. Det är marginaleffekter!
          </note>
          <note>
            Marginaleffekterna är också oerhört stora när det gäller beskattningen
            av ränteinkomster. Får man ett normalt skattesystem som också
            täcker pensionsinkomsterna och de ränteinkomster som man kan ha
            såsom pensionär kommer man ifrån de svåra marginaleffekter som
            finns i dag. Det tycker jag är väldigt viktigt. Sedan får man
            ett ganska normalt steg mellan grundpension och nästa inkomstgräns
            när det gäller ATP-pensionen.
          </note>
          <note type="speaker">
            Anf. 123 RINALDO KARLSSON (s):
          </note>
          <note>
            Fru talman! Den nya fyrpartiregeringen vill återupprätta Sverige
            som tillväxt- och företagarnation. Det tycker vi låter bra, men
            vem skall betala notan för den medicinen. Det skulle kosta människorna
            här i landet 10--15 miljarder kronor om året. Utöver slopande
            av omsättningsskatt på aktier och borttagande av förmögenhetsskatten,
            kommer, enligt uppgift, även kapitalskatten att sänkas. Sociala
            avgifter på vinstandelar avskaffas. Löntagarfonderna skrotas och
            löntagarnas pengar delas ut. Hur allt detta skall betalas är oklart,
            men förmodligen kommer det att handla om SAFs önskelista om karensdagar
            och dessutom om sänkt ersättning vid sjukdom.
          </note>
          <note>
            Man kan fundera över hur det skall gå med arbetslivsfonden, som
            vi var överens med en del av de borgerliga partier om före valet.
            Gäller den åsikten än? Arbetsgivarföreningen har länge krävt att
            kriterierna vid arbetsskador skall skärpas.
          </note>
          <note>
            Höjda egenavgifter till arbetslöshetsförsäkringen är ett krav
            från SAF.
          </note>
          <note>
            Den nya regeringen talar om sänkta skatter.
          </note>
          <note>
            Samtidigt vill man ta bort avdragsrätten för fackföreningsavgiften.
            Detta måste väl ändå vara en skattehöjning. Men det ligger väl
            också en baktanke i att ekonomiskt försvaga fackföreningarna.
            Detta kan vara en strategi som kan vara en katastrof för landet.
            Här i Sverige är vi vana vid starka parter som förhandlar på arbetsmarknaden,
            eller vill den nya regeringen att gatans parlament skall råda?
          </note>
          <note>
            En annan fråga som diskuterades under valet var centerns förslag
            om olika avtal på arbetsmarknaden, där företag med mindre än femton
            anställda skulle särskiljas, ja, kanske rent av stå utanför lagen
            om anställningsskydd. Gäller detta även nu efter valet?
          </note>
          <note>
            När det gäller skattesänkningar skyller regeringen på att ett
            närmande till EG kräver detta. Det är inte sant. EG lägger sig
            inte i vilken skattesats vi har i
          </note>
          <note>
            Sverige. Man lägger sig inte heller i vilken momssats vi har.
            Däremot kommer naturligtvis marknaden att påverka såväl skatter
            som momssatser. Det är ett beställningsverk av de s.k.
          </note>
          <note>
            marknadskrafterna.
          </note>
          <note>
            Den stora frågan är, om vi skall ha en välfärdspolitik som bygger
            på att vi alla tillsammans är med och finansierar den, eller om
            vi även på den punkten skall förlita oss på de s.k.
          </note>
          <note>
            marknadskrafterna.
          </note>
          <note>
            Man säger i regeringsförklaringen att ''Hela Sverige skall leva''.
            Det förutsätter en aktiv regionalpolitik.
          </note>
          <note>
            Är det Börje Hörnlunds eller Per Westerbergs regionalpolitik
            som skall gälla? Det är en viktig fråga för Norrlands inland.
            Om marknadskrafterna även här skall styra regionalpolitiken, kommer
            en död hand att läggas över en stor del av Sverige.
          </note>
          <note>
            I dag uttalar sig alla partier för att bekämpa arbetslösheten.
            Det tycker vi är mycket bra, men visst känner man en viss oro
            när bl.a. Bengt
          </note>
          <note>
            Westerberg den 10 januari i fjol sade, att det enligt hans uppfattning
            bara var att acceptera en ökad arbetslöshet. I detta kan man uppfatta
            att skillnaden mellan hans och Ulf Laurins på SAF
          </note>
          <note>
            uppfattning inte var särskilt stor. Framtiden får utvisa var
            sanningen ligger. Ett verkar då helt klart, nämligen att det på
            endera sättet blir löntagarna som skall betala skattesänkningen
            för de välbeställda. Enligt de demokratiska spelregler som finns
            måste man leva under den regering som är vald. Det är bara att
            acceptera, och det är helt riktigt. Men att man helt syniskt vältrar
            över kostnaderna på dem som har det sämst ställt kan aldrig accepteras.
            Anne Wibble uttryckte det så, att om man inför karensdagar blir
            svenskarna ännu friskare. Detta är syniskt. Vi vet att det inom
            regeringen finns partier som fortfarande har en viss solidaritetskänsla.
            Jag hoppas att de får ett inflytande i politiken, annars kan det
            leda till en katastrof både för individer och för regioner.
          </note>
          <note>
            Socialdemokratin har alltid ansett att välfärdspolitiken måste
            vara generell och omfatta alla. Alla måste ha rätt att känna en
            grundtrygghet.
          </note>
          <note>
            Grundtryggheten får inte kännas som en nådegåva, som enbart riktar
            sig till och pekar ut en viss grupp.
          </note>
          <note>
            Regeringsförklaringen är mycket luddig i denna fråga. Man får
            hoppas att den inte innebär en ny inriktning av grundtryggheten.
          </note>
          <note>
            I dessa tider, som onekligen innehåller många stora problem,
            sätts solidariteten på prov. Vi får se hur hållbar den är. Det
            är därför skrämmande, när de, som arbetat ihop välståndet genom
            sitt arbete och gett andra trygghet, skall bli först drabbade
            med olika pålagor.
          </note>
          <note>
            Fru talman! Ett gott råd till den nya regeringen:
          </note>
          <note>
            Arbeta för löntagarna, inte mot löntagarna.
          </note>
          <note>
            Anf. 124 Statsrådet BO KÖNBERG (fp)
          </note>
          <note>
            replik:
          </note>
          <note>
            Fru talman! Jag skall inte fördjupa mig i alla de anklagelser
            mot den nya regeringen som nu har framförts, utan bara konstatera
            att regeringen självfallet arbetar för att vi alla i Sverige skall
            få det bättre, självfallet också de många svenskar som är löntagare.
            Ibland låter det som om de skulle vara någon förtryckt minoritet
            i landet, men går det bra för Sverige går det självklart också
            bra för Sveriges löntagare. Jag var kanske något förvånad över
            att man kunde beskriva, som Rinaldo Karlsson gjorde, en borttagen
            avdragsrätt för fackföreningsavgifter som att man överlämnar lönebildningen
            till ''gatans parlament''.
          </note>
          <note>
            Till sist vill jag bara notera att det citat av Bengt
          </note>
          <note>
            Westerberg som Rinaldo Karlsson åberopade är oerhört missvisande.
            Det har påvisats ett antal gånger under valrörelsen att uttalandet
            var missvisande. Undrar man hur det har gått med arbetslösheten
            kan man studera AMS senaste pressmeddelande om vad den socialdemokratiska
            regeringen har lämnat efter sig.
          </note>
          <note type="speaker">
            Anf. 125 RINALDO KARLSSON (s) replik:
          </note>
          <note>
            Fru talman! Det är helt klart att om man ekonomiskt situationen
            för de fattiga organisationerna på arbetsmarknaden blir de försvagade.
            Det är väl ingenting att sticka under stol med. Speciellt den
            kapitalistisk regering borde kunna förstå det.
          </note>
          <note type="speaker">
            Anf. 126 CARIN LUNDBERG (s):
          </note>
          <note>
            Fru talman! Det känns högtidligt och ansvarsfullt att få ta plats
            i Sveriges riksdag. Det känns också ovant och osäkert. Osäkerheten
            och ovanan gäller inte bara det nya för en ny ledamot utan även
            regeringen och dess politik. Jag har därför en del funderingar
            kring familjepolitiken. Jag tror att denna debatt inleddes med
            just detta, men då var jag på introduktionsutbildning.
          </note>
          <note>
            I regeringsförklaringen sägs att ''familjepolitiken skall främja
            både valfrihet och jämställdhet mellan kvinnor och män''. Småbarnsföräldrarna
            skall alltså ges ökad valfrihet. Vad menar då regeringen med valfrihet?
            För mig förutsätter ''valfrihet'' att man har en reell möjlighet
            att välja. Det krävs att man har ekonomiska förutsättningar och
            det har inte alla. Det krävs också verkliga alternativ, t.ex.
          </note>
          <note>
            tomma dagisplatser att välja på. I dag finns inte denna överproduktion
            och jag tvivlar på att den kommer att finnas. Detta gör att jag
            har svårt att se att det verkligen kan finnas en verklig valfrihet
            för alla småbarnsföräldrar.
          </note>
          <note>
            Målet för regeringens familjepolitik är vårdnadsbidrag. Man vill
            införa ett bättre ekonomiskt stöd för barnfamiljerna för att öka
            deras valfrihet och rättvisan mellan dem. Jag undrar då: Vilka
            förutsättningar finns för att genomföra en vårdnadsersättning
            som kompenserar föräldrarnas inkomstbortfall? Utan full kompensation
            blir det ju ingen riktig valfrihet, inga riktigt alternativ. Hur
            skall förslaget om vårdnadsbidrag kunna främja jämställdheten?
          </note>
          <note>
            ''Den som väljer att förvärvsarbeta skall också ha ekonomiskt
            utbyte av detta säger man vidare. ''Den som väljer att förvärvsarbeta''
            -- med det måste man mena kvinnor. Det är i alla fall vad Bengt
          </note>
          <note>
            Westerberg menar om man skall tro Dagens
          </note>
          <note>
            Nyheter i går. ''Barnomsorgen är ingen belastning för samhället
            den är självfinansierande. De skatter småbarnsmammorna betalar
            in när de förvärvsarbetar räcker för att betala subventionerna
            till daghemmen.
          </note>
          <note>
            Får jag på alla förvärvsarbetande mammors vägnar tacka socialministern
            för de vänliga orden.
          </note>
          <note>
            Dessutom är subventionerna till barnomsorgen ingen orättvisa
            för de mammor som väljer att stanna hemma -- fortfarande enligt
            DN.
          </note>
          <note>
            För oss socialdemokratiska kvinnor är det en självklarhet att
            ha rätt till både arbete och barn.
          </note>
          <note>
            Det är inte ett val mellan det ena eller det andra. Vi tycker
            dessutom att barnen har rätt till papporna och att papporna har
            rätt till barnen. Bygg ut föräldraförsäkringen och barnomsorgen
            i stället för att införa vårdnadsbidrag.
          </note>
          <note>
            I avvaktan på vårdnadsbidraget skall existerande hinder för fri
            etablering tas bort. Statsbidrag skall utgå till privata dagis.
            Marknaden, konkurrensen och föräldrarnas fria val skall styra.
            Men var finns barnen? Var finns kvaliteten, barnens behov och
            förskolepedagogiken? Föräldrarna kan ju välja dåliga alternativ
            av ekonomiska skäl eller av andra skäl. Skall alla alternativ
            få statsbidrag? Det värsta alternativet jag kan tänka mig är en
            nazistisk organisation som vill starta ett Hitlerjugend. Skall
            den få statsbidrag? Jag har inget emot alternativ inom barnomsorgen.
            Alternativa barnomsorgsformer som föräldrakooperativ och daghem
            med alternativ pedagogik bör stimuleras, men de måste stå under
            den kommunala tillsynen så att den höga kvaliteten garanteras
            också i fortsättningen.
          </note>
          <note>
            ''Om familjen får välja själv, skapas större trygghet.'' Har
            regeringen inte läst barnomsorgsundersökningen, som säger att
            92 %
          </note>
          <note>
            av småbarnsföräldrarna vill ha dagis och att få vill ha andra
            alternativ.
          </note>
          <note>
            Föräldrarna vet vad som är bra för deras barn. Det var också
            detta som låg till grund för riksdagens beslut 1985 om barnens
            rätt till barnomsorg --
          </note>
          <note>
            omsorgen om barnens emotionella, sociala och intellektuella utveckling.
          </note>
          <note>
            För oss socialdemokrater är det av avgörande betydelse att barnomsorgen
            finansieras solidariskt så att alla barn, oavsett föräldrarnas
            inkomst, kan efterfråga plats i omsorgen och att den styrs demokratiskt
            så att verksamheten planeras för alla barn och fördelas efter
            behov, så att också barn med behov av särskilt stöd kan ges lika
            rätt till omsorg.
          </note>
          <note>
            I avvaktan på vårdnadsbidraget skall dagbarnvårdare få ersättning
            också för egna barn.
          </note>
          <note>
            I Skellefteå kommun som jag kommer ifrån har vi ca 400 dagbarnvårdare.
            Dessa 400 har totalt 625
          </note>
          <note>
            egna barn i åldrarna 1--6 år. Om man räknar med att en dagbarnvårdare
            har 3,5 barn för en heltidsanställning, skulle behovet av dagbarnvårdare
            öka med ca 180 enbart för att kompensera de platser som går förlorade
            till dagbarnvårdarnas egna barn. Lägg sedan till de 300
          </note>
          <note>
            barn som de 180 nya dagbarnvårdarna har. Då krävs ytterligare
            85 vårdare.
          </note>
          <note>
            Om hela behovet av nya platser skall täckas av nya platser i
            familjedaghem krävs ca 265 nya familjedaghem. Bruttokostnaderna
            för en dagbarnvårdare uppgår till ca 200 000 kr.
          </note>
          <note>
            Bruttokostnaden för Skellefteå skulle alltså öka med ca 53 milj.kr.
            Min fråga blir då: Varifrån skall dessa 53 miljoner till enbart
            Skellefteå kommun tas?
          </note>
          <note>
            Barnomsorgsfrågan handlar inte bara om valet av omsorgsformer,
            sade Alf Svensson i partiledardebatten. Han sade vidare att det
            ytterst handlar om vilken syn vi har på familjen.
          </note>
          <note>
            Just det. Det handlar om vilken syn vi har på barnen. Kds driver
            en individualisering av barnen, barnen är en del av föräldrarna.
            Men barn har vi bara till låns. Vi har alla ett ansvar för barnen.
            Det ansvaret kräver att föräldraförsäkringen byggs ut till 18
            månader. Det kräver också att barnomsorgen byggs ut så att alla
            barn över ett och ett halvt år får barnomsorg om de behöver.
          </note>
          <note type="speaker">
            Anf. 127 ULRICA MESSING (s):
          </note>
          <note>
            Fru talman! Barn och ungdomar är framtiden, framtiden som erbjuder
            och som står för så mycket.
          </note>
          <note>
            Under olika perioder i livet har vi olika intressen, på samma
            sätt som vi under olika perioder i livet engagerar oss på olika
            områden. Kraven och intressena varierar beroende på i vilken ålder
            vi är, och allt fler ungdomar har svårt att känna någon speciell
            tillhörighet till det ena eller det andra i samhället. Många följer
            helt obehindrat med olika strömmar som kommer och går. Att en
            del trender är väldigt negativa, t.ex. rasismen som vi tydligt
            känner av nu, måste vi ta tag i på allvar.
          </note>
          <note>
            Trots många försök att jämna ut klass- och inkomstskillnaderna
            i samhället kan vi ännu se att det på många områden är tydligt
            avgörande vilken bakgrund man kommer ifrån. Enligt mig är det
            alldeles för tydligt. Det finns nämligen bland oss stora kulturella
            och ekonomiska skillnader som spelar en större roll än vad vi
            vill låtsas om.
          </note>
          <note>
            Jag har funderat litet över om det på ett enkelt sätt går att
            se under vilken eller vilka perioder i uppväxten som riskerna
            för barn är som störst att inte bli hörda eller att inte bli sedda
            av oss som finns runt omkring. Jag vill här ta upp en viktig del
            av det skyddsnät som samhället skall representera.
          </note>
          <note>
            När ett barn upplever sina allra första levnadsår, finns det
            ett socialt nätverk via barnavårdscentral, dagisverksamhet, dagmamma
            eller andra kontaktpersoner som gör att problem i familjer upptäcks
            ganska snabbt. Jag tänker på incest eller på barn som inte får
            den omsorg och omvårdnad som de behöver på grund av föräldrars
            omognad, missbruk eller andra problem. Förmodligen är skyddsnätet
            här ändå ganska grovmaskigt, så då jag säger att det fungerar
            relativt bra, menar jag inte att det fungerar tillräckligt bra.
          </note>
          <note>
            En annan grupp barn och ungdomar är de som via egna problem eller
            eget missbruk eller kriminalitet blir uppmärksammade av skola,
            polis, socialtjänst eller föreningsledare. För dem finns också
            ett någorlunda bra skyddsnät, men tyvärr ett skyddsnät som också
            det släpper igenom alltför många människor.
          </note>
          <note>
            Vi vet alla om de här barnen, och vi ser ungdomarna runt omkring
            oss. I bland tycker vi synd om dem, och ibland så förskräcks vi
            eller blir rent av rädda. Vi gör en del för att minska riskerna
            för utslagning, men vi kunde göra så mycket mer.
          </note>
          <note>
            För mig som är ung är det viktigt att vi inte blundar för problemen,
            utan att vi faktiskt konstaterar att de finns.
          </note>
          <note>
            De barn som jag vill lyfta fram alldeles extra är de som alltför
            ofta hamnar i skymundan och som på många områden i samhället har
            blivit så gott som osynliga. Det handlar om de barn som är mitt
            emellan dagiset och tonårens aktiva uteliv, nämligen de som är
            mellan 5 och 13 år.
          </note>
          <note>
            Efter att ha talat med socialtjänsten hemma och socialstyrelsen
            vet jag att båda saknar en hel del kunskap då det gäller just
            den här åldersgruppen.
          </note>
          <note>
            Utan att överdriva kan man säga att det finns ett stort antal
            glömda barn som förmodligen lever under ganska dåliga förhållanden
            utifrån våra perspektiv. Incest upphör inte och föräldrar nykrar
            inte till då barnen är i precis den här åldern, för att sedan
            när barnen har blivit tonåringar återgå till missbruket.
          </note>
          <note>
            Inom socialtjänsten menar man därför att det i dag finns ett
            stort behov av insatser för just de här barnen. Men när problemen
            ännu inte är så tydliga eller så påtagliga, och inte heller besvärande
            för andra, väntar man helt enkelt med insatserna tills problemen
            är mer utåtriktade. Det är dumt, eftersom problemen då självklart
            är mycket större än vad de var till en början.
          </note>
          <note>
            Jag undrar om vi skall koncentrera oss på s.k.
          </note>
          <note>
            ambulansutryckningar, eller om vi skall se livet i ett helhetsperspektiv
            där det förebyggande arbetet spelar en större roll. Jag undrar
            också vad som händer med alla barn och ungdomar som ensamma går
            och lider, de som kanske redan i 10--13 års ålder tagit över modersrollen
            i familjen, eller de som själva tagit på sig skulden för incest.
          </note>
          <note>
            Därför tyckte jag att det var mycket bra då kds i valrörelsen
            talade mycket om de 100 000
          </note>
          <note>
            alkoholistbarnen. De utgör en viktig grupp. Jag tror också att
            kds fick en hel del röster tack vare att man lyfte fram den här
            frågan.
          </note>
          <note>
            Nu är kds i regeringsställning, och då förväntar jag mig också
            att kds väljare tillsammans med alla oss andra, som också tycker
            att den här frågan är viktig, skall få se konkreta insatser och
            riktad hjälp just mot de här barnen.
          </note>
          <note>
            Bristen på information från regeringen hittills om detta gör
            mig litet orolig, och jag kan inte låta bli att fundera över om
            det endast var ett bra dragplåster att plocka fram i en viktig
            valrörelse.
          </note>
          <note>
            Men jag hoppas verkligen att kds sätter människovärdet mycket
            högre än så. Mina förhoppningar är att regeringen under vintern
            sätter sig ner och ordentligt inventerar vilka insatser som görs
            utifrån de förusättningar som finns. Utredningen måste utgå från
            ett lokalt perspektiv och inte ett centralt utifrån socialstyrelsen.
            Det skulle ta alldeles för lång tid.
          </note>
          <note>
            Jag föreslår därför att regeringen plockar fram ett län, gärna
            Gävleborg som är mitt eget. Jag tror inte att vi är varken bättre
            eller sämre än andra län, och att ni låter socialstyrelsen eller
          </note>
          <note>
            Kommmunförbundet göra en ordentlig snabbutredning för att uppskatta
            behoven och jämföra de kommunala skillnaderna i länen.
          </note>
          <note>
            Bredden på insatserna kommer att vara avgörande i framtiden.
            Det handlar om kompetenta fosterhem, kontaktfamiljer, institutioner,
            hur skolan kan agera upptäckare och många andra områden. Att det
            är viktigt vet vi, inte bara utifrån det jag har sagt här, inte
            heller bara utifrån de fagra löften som regnade över oss under
            valrörelsen, utan just utifrån det jag sade allra först i mitt
            inlägg, nämligen att barn och ungdomar är framtiden.
          </note>
          <note type="speaker">
            Anf. 128 LENA ÖHRSVIK (s):
          </note>
          <note>
            Fru talman! Normalisering och integrering är centrala mål på
            handikappområdet. Det innebär att de handikappade så långt som
            möjligt skall ha samma levnadsvillkor som andra människor och
            kunna delta i samhällslivet tillsammans med andra.
          </note>
          <note>
            Jämlikhet och full delaktighet när det gäller de handikappade
            förutsätter att dessa kan påverka sin egen situation och utvecklingen
            i samhället samt därvid använda sig av en rad grundläggande fri-
            och rättigheter utan att hindras av funktionsnedsättning. Det
            är alltså en demokratisk nödvändighet att handikappaspekterna
            beaktas vid utveckling och samhällsplanering för att därmed skapa
            tillgänglighet för alla.
          </note>
          <note>
            I Världshälsoorganisationens Europaprogram
          </note>
          <note>
            ''Hälsa för alla år 2000'' står det att ''år 2000 skall människor
            med funktionshämningar ha fysiska, sociala och ekonomiska möjligheter
            som tillåter dem att leva ett kreativt, socialt och ekonomiskt
            tillfredsställande liv''. Detta program bildar grundvalen för
            det nya nordiska hälso- och socialprogrammet. Häri uttalas att
            det nordiska samarbetet bör bidra till att förverkliga detta mål
            bl.a. med hänsyn till integrering av funktionshämmade i bomiljö,
            skola och arbetsliv.
          </note>
          <note>
            Ett svenskt resolutionsförslag med syftet att inom
          </note>
          <note>
            FN-systemets ram skapa bättre möjligheter att genomföra världsaktionsprogrammet
            har antagits i
          </note>
          <note>
            FNs ekonomiska och sociala råd. Det här initiativet gick ut på
            att man skulle tillsätta en internationell arbetsgrupp som skulle
            ha i uppgift att utarbeta standardregler för de handikappades
            fulla integrering i samhället. En sådan arbetsgrupp finns nu.
          </note>
          <note>
            Detta arbete innebär en uppföljning och en avslutning av handikappårtiondet
            med siktet inställt på åtgärder som skall genomföras därefter.
          </note>
          <note>
            Man skall alltså lägga fram förslag inför FNs generalförsamling
            hösten 1993.
          </note>
          <note>
            På det nordiska planet har vidare ett seminarium hållits om de
            handikappades levnadsvillkor.
          </note>
          <note>
            Avsikten var att åstadkomma en översikt över levnadsvillkoren
            i Norden samt att redovisa hur långt man har kommit när det gäller
            att förverkliga målsättningar och hur mycket som återstår. Ett
            internt handlingsprogram har utarbetats på grundval av de förslag
            som lades fram under seminariet. Det syftar framför allt till
            att sprida kunskap och att bevaka handikappfrågornas behandling
            i olika nordiska organ, i handlingsplaner osv.
          </note>
          <note>
            I anslutning till handikappåret 1981 utarbetades i
          </note>
          <note>
            Sverige ett nationellt program. Det kom till under stor politisk
            enighet och under medverkan från handikapporganisationerna. Detta
            är en viktig utgångspunkt för det fortsatta arbetet på handikappområdet.
          </note>
          <note>
            Men det är inte möjligt att under den tioårsperiod som programmet
            var tänkt för undanröja alla hinder som försvårar för handikappade
            att uppnå målet full delaktighet och jämlikhet i samhället.
          </note>
          <note>
            Flera av programmets åtgärder är så genomgripande att det krävs
            en väldigt lång tid.
          </note>
          <note>
            I vissa andra avseenden behöver positionerna flyttas fram.
          </note>
          <note>
            Den snabba medicinska utvecklingen och framstegen på läkemedelsområdet
            t.ex. har ökat möjligheterna att förebygga och bota sjukdomar
            som bl.a. leder till funktionsnedsättningar.
          </note>
          <note>
            Den moderna tekniken, särskilt landvinningar inom elektronik
            och teleteknik, utgör en öppning för stora möjligheter för människor
            med funktionsnedsättning. Förenklad hjälpmedelshantering och nya
            rön inom habilitering och rehabilitering har tillkommit.
          </note>
          <note>
            Dagens tekniska möjligheter att utveckla nya hjälpmedel måste
            målmedvetet tas till vara.
          </note>
          <note>
            Sedan det förra handlingsprogrammet kom har en ny plan- och bygglag
            antagits. Det är viktigt att diskussioner om byggnaders och miljöers
            tillgänglighet fortsätter. Kanske behöver vi här en mer tvingande
            lagstiftning.
          </note>
          <note>
            Nya risker och handikappskapande faktorer samt nya skador och
            sjukdomar tillkommer både inom arbetslivet och på andra områden.
          </note>
          <note>
            En decentralisering är också på gång på många av de områden som
            är väldigt viktiga för människor med funktionsnedsättning. Vi
            vet inte vad det kan innebära i form av minskad detaljstyrning
            och risk för olika bedömningar.
          </note>
          <note>
            Handikapputredningen har föreslagit förbättringar inom socialtjänstens
            område samt inom habiliterings-/rehabiliteringsområdet. Men enligt
            min uppfattning finns det i dag skäl att göra en principiell översyn
            och omarbetning av vårt nationella handlingsprogram för handikappfrågor.
          </note>
          <note>
            Handlingsprogrammet måste förnyas för att kunna följa med utvecklingen.
            Inför år 2000 krävs det en vidareutveckling beträffande uppsatta
            mål och medlen på handikappområdet. Det handlar alltså om en framflyttning
            av positionerna för att svara mot de krav och behov samt den hjälp
            och de möjligheter som samhällsutvecklingen erbjuder.
          </note>
          <note>
            Därför har jag tillsammans med några andra i en motion som väcktes
            i januari sagt att man som en uppföljning av handlingsprogrammet
            i handikappfrågor bör utarbeta ett nytt sådant program med siktet
            inställt på år 2000. Jag räknar med övriga ledamöters stöd senare
            i höst när den här motionen behandlas. Kanske blir det rent av
            så, att också regeringen tycker att det är bra att vi lyfter blicken
            något och tänker framåt mot år 2000. Det gäller ju att flytta
            fram positionerna. Vi får inte nöja oss med de små steg som vi
            hela tiden måste ta i det vardagliga arbetet.
          </note>
          <note type="speaker">
            Anf. 129 INGVAR BJÖRK (s):
          </note>
          <note>
            Fru talman! Jag tänker i detta anförande ta upp de svårigheter
            som de handikappade står inför. Det är problem som samhället i
            stor utsträckning kan hjälpa till med att lösa, men det krävs
            en vilja att lösa problemen.
          </note>
          <note>
            Man brukar säga att 10 % av befolkningen är handikappad, dvs.
            800 000 personer.
          </note>
          <note>
            I den utredning som sysslar med de handikappades problem, nämligen
            1989 års handikapputredning, tar man fasta på dem som är mest
            handikappade, och då kommer man fram till ett betydligt lägre
            antal.
          </note>
          <note>
            Dessa människor har det emellertid sämre ställt än andra. Låt
            mig citera några rader ur skriften ''På lika villkor -- handikapprogram
            för rättvisa och delaktighet''. Denna skrift är det socialdemokratiska
            partiets program för politiken beträffande de handikappade. Jag
            citerar alltså:
          </note>
          <note>
            ''Trots dessa reformer, som har byggts upp i medvetande om att
            handikappade mer än andra är beroende av ett solidariskt samhälle
            och en väl fungerande samhällsservice, kvarstår klyftor människor
            emellan.
          </note>
          <note>
            Handikappade är eftersatta på praktiskt taget alla områden. Handikappade
            bor sämre, är oftare sjuka och mer socialt isolerade än andra
            människor.
          </note>
          <note>
            För arbetarrörelsen är det därför självklart att reformarbetet
            på handikappområdet måste fortsätta med kraft. Arbetet med att
            förbättra handikappades levnadsvillkor måste bedrivas intensivt,
            oberoende av svängningar i samhällsekonomin.''
          </note>
          <note>
            I sina direktiv till handikapputredningen framför f.d. statsrådet
            Bengt Lindqvist samma uppfattning som jag nyss har återgett.
          </note>
          <note>
            Han talar om alla människors lika värde och lika rätt, och han
            menar att de människor som är handikappade måste få en god utbildning,
            delta i arbetslivet, ha ett tryggt och värdigt boende, kunna delta
            i olika fritids- och kulturaktiviteter och i övrigt leva ett aktivt
            och självständigt liv.
          </note>
          <note>
            Målet är, enligt Bengt Lindqvist, att dessa människor skall uppnå
            full delaktighet och jämlikhet.
          </note>
          <note>
            Vi som är med i handikapputredningen har försökt att arbeta och
            lägga fram förslag i enlighet med
          </note>
          <note>
            Bengt Lindqvists syn. Vi menar att alla människors värde är lika
            och att alla skall ha samma rättigheter.
          </note>
          <note>
            Vi i handikapputredningen har funnit -- och det framgår såväl
            av vårt kartläggningsbetänkande
          </note>
          <note>
            ''Handikapp och välfärd'' som av vårt senaste avlämnade betänkande
            ''Handikapp, välfärd, rättvisa'' -- att den enskildes ekonomi
            i stor utsträckning hänger samman med den enskilda kommunens politik.
          </note>
          <note>
            Det finns väsentliga skillnader i fråga om den enskildes ekonomi,
            och det hänger samman med olika nivåer på KBT och med variationer
            i avgifter för färdtjänst och hemtjänst.
          </note>
          <note>
            Skillnaden är så stor, det framkom då vi jämförde tio olika kommuner,
            som 1 317 kr. i månaden, eller mer än 15 800 kr. per år.
          </note>
          <note>
            Det är faktiskt så här, och nu citerar jag ur vårt senast avlämnade
            betänkande: ''Personer med knappa resurser kan tvingas försaka
            delar av det stöd från offentliga verksamheter som de behöver.
          </note>
          <note>
            Det kan avse omfattningen av färdtjänst eller hemtjänst likaväl
            som primärvårdsbesök.
          </note>
          <note>
            Det kan också gälla tjänster/varor som köps över marknaden till
            exempel utrustning för hobbies eller semesterresor.''
          </note>
          <note>
            Vi i handikapputredningen kan självfallet aldrig acceptera så
            stora skillander mellan kommunerna.
          </note>
          <note>
            Bostadsorten får inte avgöra den standard som en handikappad
            skall ha.
          </note>
          <note>
            Fru talman! Låt mig beskriva t.ex. hur den kommunala politiken
            verkar för människor som har handikapp. Låt oss då se på färdtjänsten.
          </note>
          <note>
            Den som är berättigad till färdtjänst får betala en summa som
            kraftigt varierar beroende på vilken kommun vederbörande bor i.
          </note>
          <note>
            I en del kommuner får man betala enligt kollektivtrafiktaxan.
            I andra kommuner får man betala en annan avgift, som är relaterad
            till reslängden.
          </note>
          <note>
            I de allra flesta kommuner får man betala en viss procentandel
            av taxameterbeloppet. Man kan nämligen ta ut mindre än 20 % av
            vad taxametern visar. Men man kan också ta ut 20 % eller mer än
          </note>
          <note>
            20 %. Sammanfattningsvis kan man beträffande utvecklingen under
            1980-talet säga att allt färre kommuner har en fast avgift medan
            procentavgifterna blir allt vanligare och dessutom allt högre.
            I handikapputredningen har vi i full enighet fastslagit att avgiften
            för den som är handikappad inte skall överstiga kollektivtrafiktaxan
            i lokal- och länstrafik.
          </note>
          <note>
            Fru talman! Jag har i detta mitt inlägg i den allmänpolitiska
            debatten bara pekat på några problem som de handikappade har i
            dag. Det är emellertid min förhoppning att vi snart skall lösa
            dessa problem och på så sätt göra samhället till ett bättre samhälle
            för de handikappade.
          </note>
          <note type="speaker">
            Anf. 130 BO NILSSON (s):
          </note>
          <note>
            Herr talman! Jag måste tyvärr ta upp kammarens tid med ett för
            riksdag och regering litet ärende.
          </note>
          <note>
            För de neurosedynskadade är det emellertid ett stort och betydelsefullt
            ärende, då det påverkar deras möjligheter att leva ett drägligt
            liv, trots sina svåra handikapp. Det påverkar i högsta grad deras
            möjligheter att skaffa en god bostad, en egentligen självklar
            rättighet.
          </note>
          <note>
            Frågan gäller sättet att beräkna bostadstillägget för de neurosedynskadade.
            Man bör därvid inte räkna ersättningen från neurosedynskadefonden,
            eller
          </note>
          <note>
            Astra om ni så vill, som inkomst när man beräknar bostadstillägget.
          </note>
          <note>
            Detta ärende väcktes i riksdagen första gången genom en motion
            av mig och en kollega riksdagesåret 1987/88. Det är alltså snart
            fem år sedan. Socialförsäkringsutskottet och riksdagen har sedan
            dess avslagit mina motioner. Skälet har varit att det pågått en
            process i olika försäkringsrätter. Detta förstår jag, även om
            det har tagit lång tid. Det har emellertid inneburit en påfrestning
            för de neurosedynskadade och deras ekonomi.
          </note>
          <note>
            Jag har i riksdagens allmänpolitiska debatt den 12
          </note>
          <note>
            oktober 1989 beskrivit situationen för en neurosedynskadad och
            hennes familj. Mona
          </note>
          <note>
            Landgren är ett tragiskt exempel på hur detta handikapp drabbar
            en familj och deras livsvillkor och ekonomi. Jag skall inte trötta
            er med att upprepa mig.
          </note>
          <note>
            Men låt mig då i stället gå över till det direkta skälet till
            att jag begärt ordet. I våras kom det sista beskedet från försäkringsöverdomstolen
            att Mona måste räkna in ersättningen från Astra då man räknar
            fram bostadsbidraget. Efter detta besked och min redan lagda motion,
            beslöt socialförsäkringsutskottet, och glädjande nog också riksdagen
            den 17 april, att enhälligt bifalla min motion. Utskottet skrev:
            ''Utskottet anser mot bakgrund av vad som framhölls i proposition
          </note>
          <note>
            1971:66 att man bör bortse från ersättningar från neurosedynskadefonden
            vid beräkning av inkomst som skall reducera KBT. Regeringen bör
            därför snarast, jag upprepar snarast, återkomma med ett förslag
            till riksdagen i frågan.''
          </note>
          <note>
            Detta var, som jag sade tidigare, ett mycket glädjande belut.
            Expressen skrev den 18 april:
          </note>
          <note>
            ''Äntligen får Mona en chans''. Men så var det ju inte. Det är
            ju först då Mona får sitt högre bostadsbidrag som hon får den
            eventuella chansen.
          </note>
          <note>
            Det räcker alltså inte med bifall i riksdagen till en motion.
            Det är ju först efter att en proposition lagts och bifallits av
            riksdagen som den här naturliga förbättringen kommer till Monas
            och andra neurosedynskadades hjälp.
          </note>
          <note>
            Till sist vill jag komma med ett krav till socialministern och
            socialdepartementet. Det här bör vara ett enkelt ärende. Lägg,
            som riksdagen sa i sitt bifall till min motion Sf212, snarast,
            och jag vill poängtera snarast, fram en proposition och ge riksdagen
            möjlighet att hjälpa Mona och de andra neurosedynskadade till
            ett bättre liv och en god bostad.
          </note>
          <note>
            Herr talman! Se till att som Expressen skrev --
          </note>
          <note>
            Mona äntligen får en chans.
          </note>
          <note>
            Anf. 131 Statsrådet BO KÖNBERG (fp)
          </note>
          <note>
            replik:
          </note>
          <note>
            Herr talman! Jag vill bara avslutningsvis be att få tacka för
            alla synpunkter som har kommit fram under den här debatten. Som
            framgått har jag inte delat dem alla. På några punkter t.o.m.
            haft motsatt uppfattning, men jag har haft glädje av debatten.
            Det vill jag gärna ha sagt.
          </note>
          <note>
            När det gäller det allra sista, som Bo Nilsson tog upp, är det
            en frågeställning som jag inte känner närmare till. Uppenbarligen
            har inte den regering som partimässigt har stått Bo Nilsson nära,
            uppfattat snarast som att det skulle ske inom några månader. I
            så fall hade förslaget redan varit lagt.
          </note>
          <note>
            Jag tar med mig det här tillbaka till departementet.
          </note>
          <note>
            När det gäller den handikapputredning och dess direktiv, som
            nämndes på slutet i den allmänna debatten om de handikappade,
            kanske jag bara får tillfoga att de begränsningar som ursprungligen
            fanns i direktiven vad gällde möjlighet att lägga fram förslag
            som kostade pengar, hävdes i praktiken efter en långvarig kampanj
            från folkpartiet liberalerna. De förslag som handikapputredningen
            sedan lade fram i sitt huvudbetänkande fick stöd redan före valet
            från folkpartiet liberalerna som också har pekat ut ett sätt att
            finansiera det hela. Såvitt jag kunde se var det det enda parti
            som gjorde det under valrörelsen.
          </note>
          <note>
            I övrigt är det mycket som har sagts om handikappfrågorna som
            jag för min del vill instämma i.
          </note>
          <note type="speaker">
            Anf. 132 BO NILSSON (s) replik:
          </note>
          <note>
            Herr talman! Jag anklagar ingen. Jag tycker bara att den här
            frågan borde lösas så snabbt som möjligt. Jag har förhoppningar
            om att så blir fallet.
          </note>
          <note>
            Rättstrygghet
          </note>
          <note type="speaker">
            Anf. 133 KARL GUSTAF SJÖDIN (nyd):
          </note>
          <note>
            Herr talman! Jag kan konstatera att rättstrygghet är ett angeläget
            ämne för vårt parti. Av fem anmälda talare är vi tre från nydemokrati
            som tar upp frågorna i denna kammare och vid detta tillfälle.
            Det är inte så konstigt att vi anser att ämnet är angeläget. Vi
            tycker nämligen att det är så många saker som ryms inom begreppet
            rättstrygghet. Det handlar bl.a. om att värna den enskilda människan,
            så att man skall kunna känna sig trygg ute på gator och torg och
            på våra vägar. Därför är jag förvånad över att det är så få talare
            i ämnet. Är inte rättstrygghet ett viktigt område att debattera
            för kammarens ledamöter? Är det inte det, ja, då blir jag förskräckt,
            för att inte tala om hur brottsoffren känner sig inför detta faktum.
          </note>
          <note>
            Herr talman! Jag vill därefter gå tillbaka några år, till 70-talet
            då jag själv patrullerade gatorna på
          </note>
          <note>
            Norrmalm och i City. På den tiden var det vanligt att polisen
            gjorde detta. Det upplevdes som mycket tryggt för de människor
            som flanerade på dessa gator, särskilt under kvällstid. Nu då
            jag har återvänt till Stockholm och dessa kvarter alldeles i närheten
            av riksdagsbyggnaderna, kan jag konstatera att det inte finns
            fotpatrullerande polis ute på våra gator här i Stockholm. Det
            finns inte heller i övriga större städer.
          </note>
          <note>
            Avsaknaden av fotpatrullerande polis utnyttjas medvetet av det
            klientel som frekventerar gatorna och stör ordningen genom att
            antasta, bråka med och ibland misshandla människor mitt på ljusa
            dagen. Fotpatrullerande polis är ur preventiv synvinkel en trygghet
            för människorna och ett hot mot buset, för att tala polisspråk.
          </note>
          <note>
            Tyvärr är det inte bara gatufriden som är störd.
          </note>
          <note>
            Våldsbrotten och framför allt råheten i dessa brott, har ökat
            på ett otäckt och fullständigt oacceptabelt sätt att döma av anmälningarna
            till kriminalavdelningens våldsrotel och reportagen i massmedia.
          </note>
          <note>
            För att inte tala om kvinnornas situation. Magnus
          </note>
          <note>
            Ladulås på sin tid införde kvinnofrid. Det är nödvändigt att
            återinföra denna i modern tappning och att med kraftfulla åtgärder
            markera att samhället inte accepterar dagens förhållanden. Det
            gäller också att vidta åtgärder mot att kvinnor exponeras som
            mer eller mindre villiga offer.
          </note>
          <note>
            Jag kan med tillfredsställelse konstatera att regeringsförklaringen
            innehåller särskilda satsningar mot vålds- och narkotikabrott.
            Vad jag saknar, och som jag vill passa på tillfället att ta upp,
            är att regeringen måste ge polisen mer resurser att kartlägga
            och förebygga så att inte de fascistiska och nynazistiska tendenser
            som är på frammarsch i
          </note>
          <note>
            Europa får större fotfäste i vårt samhälle. Vi får inte heller
            glömma bort att förebygga rasism.
          </note>
          <note>
            Jag har några frågor till vår nya justitieminister Gun
          </note>
          <note>
            Hellsvik, vilken jag kommer att få många angenäma tillfällen
            att diskutera frågor inom rättsområdet med. Jag vet att justitieministern
            på grund av regeringsöverläggningar inte kan närvara nu, men jag
            är säker på att hon läser protokollet.
          </note>
          <note>
            Jag vill fråga om justitieministern kommer att medverka till
            att intagningen till polishögskolan ökas så att man kan använda
            sig av fotpatrullerande polis när så behövs. I Stockholm finns
            i dag bara arbetsledande poliser samt poliser för utryckningsverksamhet
            i den yttre verksamheten.
          </note>
          <note>
            Min andra fråga är om justitieministern kommer att se över lagstiftning
            och regler som gör det möjligt att tillämpa andra spaningsmetoder
            vid uppdagandet av narkotikabrott innan vi går med i
          </note>
          <note>
            EG. Ett medlemskap i EG kommer förmodligen att innebära att denna
            typ av brottslighet ökar.
          </note>
          <note>
            Vad ämnar justitieministern göra för att komma till rätta med
            kvinnornas situation som brottsoffer?
          </note>
          <note>
            Justitieministern som själv är kvinna kan säkert bättre än jag
            sätta sig in i dessa brottsoffers nuvarande läge.
          </note>
          <note>
            Till sist: Vill justitieministern bidra till ökade resurser mot
            nynazism, nyfascistiska grupper och liknande i vårt samhälle?
          </note>
          <note>
            Herr talman! Jag vill passa på att här i kammaren tala om hur
            upprörd jag och mina partikamrater blir, när man från ledamöter,
            även i regeringsställning, får höra insinuationer att vårt parti
            skulle höra hemma längst ut på högerkanten och placeras bland
            de grupper jag nyss nämnde. För mig känns det fullkomligt främmande
            att ens omnämnas bland dessa. Jag har personliga erfarenheter
            av denna kategori av människor. Vi tar fullständigt avstånd från
            dessa grupper.
          </note>
          <note>
            Jag vill, herr talman, på detta sätt markera att varje försök
            att jämföra oss med fascistiska, nynazistiska eller rasistiska
            extremister är en personlig förolämpning av medlemmar i vårt parti.
            Jag hoppas härmed att slutgiltigt ha avfört vidare diskussioner
            i ämnet.
          </note>
          <note>
            Till sist, herr talman! Eftersom det har varit litet magert med
            kultur i debatten, vill jag avsluta med att deklamera en dikt,
            som skrevs av en kollega till mig en natt i arrestavdelningen
            på Norrmalms polisstation, ''Gata regerings''. Den är lika aktuell
            nu som den var då i mitten på 1970-talet. Den heter
          </note>
          <note>
            Ett brev.
          </note>
          <note>
            Till vederbörande minister ifrån en sakligt sett novis.
          </note>
          <note>
            Mitt yrke har fått brister, fast än är jag polis.
          </note>
          <note>
            Min roll har blivit stjälparens.
          </note>
          <note>
            Den är mig ovan än, för nyss så var den hjälparens,
          </note>
          <note>
            Svea rikes vän.
          </note>
          <note>
            Jag ser mig själv på Sergels torg bland sociala vårdproblem.
          </note>
          <note>
            Mitt hjärta gråter åt den sorg som drabbat mitt emblem.
          </note>
          <note>
            Jag kan ej hjälpa far och mor, som fostrat mig till ärlighet.
          </note>
          <note>
            Ty busens vassa inbrottsklor får statens tack och härlighet.
          </note>
          <note>
            Nu skall det goda straffas hårt. Det onda har all rätt.
          </note>
          <note>
            Då må du tro att det känns svårt för yrket på nå't sätt.
          </note>
          <note>
            Det finns ej längre hut och vett, ej heller hänsyn till varann.
          </note>
          <note>
            Det är ju så att det som skett ryckt bottnen ur min heders spann.
          </note>
          <note>
            (Applåder)
          </note>
          <note type="speaker">
            Anf. 134 JERRY MARTINGER (m):
          </note>
          <note>
            Herr talman! Det är illa ställt i nationen. Det är inte bara
            ekonomin som är körd i botten. Under det senaste decenniet har
            också rättstryggheten försämrats kraftigt.
          </note>
          <note>
            Människor vågar inte vistas ute på gator och torg i samma utsträckning
            som tidigare. Är man ute och kommer hem så går Öman de sista stegen
            mot sin bostad med stor oro för att någon skall ha brutit sig
            in och vandaliserat eller stulit.
          </note>
          <note>
            Människor som råkat ut för brott kan inte längre räkna med det
            snabba ingripande från polisen som en gång var självklart. Polisens
            resurser har urgröpts så kraftigt att man varit tvungen att prioritera
            bort stora delar av sin traditionella verksamhet.
          </note>
          <note>
            År 1986 förfogade polisväsendet över 16 986 poliser räknat i
            årsarbetskrafter. Motsvarande siffra för
          </note>
          <note>
            1990 var 15 871. Eftersom det i siffrorna ingår 917
          </note>
          <note>
            resp. 1 250 årsarbetskrafter i betald övertid, har polisresurserna
            under de senaste fem åren alltså minskat med inte mindre än 1
            448 årsarbetskrafter eller 8,5 %.
          </note>
          <note>
            Polisväsendet har naturligtvis inte kunnat bära en sådan resursförsvagning
            utan att det fått mycket allvarliga konsekvenser för möjligheterna
            att bekämpa brott och garantera medborgarna ordning och säkerhet.
          </note>
          <note>
            Brottsligheten ligger nu på en avsevärt högre nivå än för fem
            år sedan. Ännu värre blir jämförelsen om man ser tio år tillbaka
            i tiden.
          </note>
          <note>
            Brottslighetens utveckling är självfallet inte enbart beroende
            av polisiära resurser. En mängd andra faktorer speglar också in.
            Men det står ändå klart att polisens möjligheter att ingripa i
            samband med brott har en betydande inverkan på brottsutvecklingen.
            Om upptäcktsrisken är hög minskar benägenheten att begå brott.
            Detta samband tycks socialdemokraterna aldrig riktigt ha förstått.
          </note>
          <note>
            Från moderat sida har vi år efter år föreslagit resursförstärkningar
            i form av bl.a. ökad nyrekrytering av yngre poliser. Men socialdemokraterna
            har envist hållit fast vid sin linje, som tycks vara ''ju fler
            brott desto färre poliser''.
          </note>
          <note>
            Det har nu gått så långt att inte ens en regering som inser hur
            allvarligt läget är har möjlighet att snabbt justera det som socialdemokraterna
            har ställt till.
          </note>
          <note>
            Uttalanden från rikspolisstyrelsen tyder på att det inte ens
            med maximal rekrytering till polishögskolan under de närmaste
            åren är möjligt att uppnå en tillfredsställande personalsituation
            inom polisväsendet förrän i slutet av detta århundrade. Därmed
            får man nog också räkna med att brottsligheten kommer att ligga
            på en hög nivå under ganska lång tid framöver.
          </note>
          <note>
            Neddragningen av polisens resurser under 1980-
          </note>
          <note>
            talet har varit en katastrof för narkotikabekämpningen i Sverige,
            vilket i sin tur spätt på brottsligheten ytterligare. Narkotikan
            genererar ju en mängd brott, t.ex. rån och inbrott.
          </note>
          <note>
            Detta är ett annat förhållande som socialdemokraterna tycks blunda
            för.
          </note>
          <note>
            Den nyligen avgångna socialdemokratiska regeringen har länge
            bagatelliserat omfattningen av narkotikamissbruket i vårt land.
            Detta har skett trots att rapporter från fältet gång på gång visat
            att problemet hela tiden ökat.
          </note>
          <note>
            Nu har utvecklingen blivit så entydig att socialstyrelsen funnit
            för gott att ompröva sina tidigare lugnande uttalanden. I en färsk
            rapport från styrelsen uppges bl.a. att antalet missbrukare i
            vårt land nu uppgår till närmare 30 000. Den tidigare officiella
            uppgiften som hängt med alltsedan den s.k. UNO-undersökningen
            1979 löd på 14 000 personer.
          </note>
          <note>
            Frånvaron av socialdemokratiskt engagemang i narkotikafrågan
            har varit en bidragande orsak till att antalet missbrukare ökat.
          </note>
          <note>
            Socialdemokraterna har gång på gång förkastat borgerliga förslag
            på narkotikaområdet. Man har exempelvis envist hållit fast vid
            sitt motstånd mot införande av fängelse i straffskalan för eget
            bruk av narkotika, vilket inneburit att man också motsatt sig
            att polisen skall få tillstånd att ta blodprov och urinprov på
            misstänkta missbrukare.
          </note>
          <note>
            Anledningen till socialdemokraternas inställning är naturligtvis
            att man lever kvar i 60-talets föreställning att kontrollpolitik
            och humant omhändertagande står i ett motsatsförhållande.
          </note>
          <note>
            Socialdemokraterna har ännu inte gjort upp med
          </note>
          <note>
            60-talets vanföreställningar, vilket gjort dem oförmögna att
            slutgiltigt komplettera lagstiftningen med de restriktiva inslag
            som är en förutsättning för en effektiv kamp mot narkotikan.
          </note>
          <note>
            Man kan bara beklaga att socialdemokraterna, som i början av
            1980-talet ryckte fram under stridsropet
          </note>
          <note>
            ''Rent hus med knarket'', under sina senaste nio år i regeringen
            så totalt misslyckats med att föra en framgångsrik narkotikapolitik.
          </note>
          <note>
            I värsta fall har det nu gått så långt att en stor del av kampen
            mot narkotikan redan är förlorad. Sveriges nya regering har ingen
            lätt uppgift när den skall försöka reparera de skador som uppstått
            på grund av den socialdemokratiska passiviteten i narkotikafrågan
            under det senaste decenniet.
          </note>
          <note type="speaker">
            Anf. 135 BIRTHE SÖRESTEDT (s):
          </note>
          <note>
            Herr talman! Att alla skall leva i ett tryggt samhälle är utgångspunkten
            när det gäller att utveckla och förändra den framtida kriminalpolitiken.
            Det primära måste då vara att lägga tyngdpunkten på att förebygga
            och förhindra brott.
          </note>
          <note>
            Att halvtidsfrigivningen skall avskaffas är vi överens om, men
            längre sträcker sig inte samstämmigheten. Vi menar att man inte
            generellt kan öka strafftiden. Det måste kombineras med andra
            åtgärder.
          </note>
          <note>
            Den i regeringsförklaringen uttalade meningen att det skall finnas
            möjlighet till frigivning efter två tredjedelar av strafftiden
            kan lika gärna tolkas som i linje med moderaternas och Jerry Martingers
            uttalanden om att i princip hela strafftiden skall avtjänas i
            fängelse.
          </note>
          <note>
            Detta skulle innebära att vi i Sverige utmärker oss alldeles
            särskilt. Och skall vi dessutom, som moderaterna förordat, avskaffa
            skyddstillsynen och därmed frivården innebär det en straffskärpning
            av stora mått.
          </note>
          <note>
            Frihetsstraffen avskräcker inte utan bidrager till att skapa
            fler brott. En sådan ensidig åtgärd innebär inte att det tas några
            ''krafttag mot brottsligheten''
          </note>
          <note>
            utan måste ha helt andra syften.
          </note>
          <note>
            Jag undrar hur detta kan stämma överens med folkpartiets syn
            på den framtida kriminalpolitiken.
          </note>
          <note>
            Moderaterna, folkpartiet och centern var oense när frågan i våras
            behandlades.
          </note>
          <note>
            Vi är överens om att alternativa åtgärder såsom kontraktsvård
            och samhällstjänst skall utvecklas, men det motsvarar inte på
            långt när det behov av fängelseplatser som anges i regeringsförslaget.
          </note>
          <note>
            Det räcker inte ens med 500 nya fängelseplatser utan det behövs
            kanske 1 300. Varje plats kostar mellan 1 1/2 och 2 miljoner att
            bygga. Till detta kommer en driftskostnad om i genomsnitt 1 300
          </note>
          <note>
            kr./dygn. Vi kommer upp i kostnader långt över vad hela kriminalvården
            kostar i dag -- 3 miljarder.
          </note>
          <note>
            Det får kosta, har jutstitieministern uttalat. Men man måste
            ställa sig frågan om det är rätt sätt att använda pengar när det
            gäller att bekämpa brottsligheten. Det finns ingen forskning eller
            internationell erfarenhet som visar att fängelsestraff förhindrar
            brottslighet, utan det är snarare tvärtom.
          </note>
          <note>
            Det har tidigare funnits en samstämmighet i linje med fängelsestraffkommitténs
            uppdrag, som gavs av en moderat justitieminister, att minska frihetsberövande
            påföljder och att minska tiden för de frihetsberövanden som måste
            göras. Men detta har helt förkastats, utan någon som helst vetenskaplig
            grund.
          </note>
          <note>
            Ett sätt att lösa behovet av fängelseplatser är överbeläggningar
            på fängelserna, flera intagna i varje cell. En sådan tanke inger
            oro. Vi har varit i stort sett förskonade från våldsamheter och
            upplopp i våra fängelser. Men de länder som prövat en sådan metod
            har fått problem med fångrevolter.
          </note>
          <note>
            En sådan åtgärd skulle också innebära att vi skulle gå emot Europarådets
            rekommendation om en intagen i varje cell.
          </note>
          <note>
            Inte minst kommer det att innebära att grundtankarna i kriminalvårdsreformen
            överges, att arbetet inom kriminalvården inte inriktas på att
            motverka de negativa konsekvenserna som ett frihetsberövande innebär
            och att kriminalvårdens resurser att medverka i den dömdes anpassning
            i samhället försämras.
          </note>
          <note>
            Dessutom skulle möjligheterna minska till differentiering av
            de intagna till olika anstalter och avdelningar med olika behandlingsprogram
            och innehåll. Det innebär att man minskar kriminalvårdens möjligheter
            när det gäller att bekämpa narkotikaproblemen.
          </note>
          <note>
            Våra ambitioner är precis lika starka att minska brottsligheten,
            men vi tror på helt andra metoder.
          </note>
          <note>
            Det är inte så enkelt att man kan använda ensidiga straffskärpningar,
            utan insatser måste göras i skolan, i bostadsområden, på arbetsplatser
            där problem uppstår som utvecklas till utanförskap, utslagning
            och missbruk.
          </note>
          <note>
            Herr talman! En fortsatt human kriminalpolitik är vad vi socialdemokrater
            vill ha, en kriminalpolitik där insatserna i första hand går till
            att förhindra och förebygga brott och som syftar till att anpassa
            dem som begått brott till samhället. Det tjänar vi alla på.
          </note>
          <note type="speaker">
            Anf. 136 JERRY MARTINGER (m) replik:
          </note>
          <note>
            Herr talman! Det är riktigt tolkat av Birthe
          </note>
          <note>
            Sörestedt att regeringsförklaringen innebär att i princip hela
            strafftiden skall avtjänas. Men den innebär också att det skall
            finnas en möjlighet till avkortning på slutet för den som har
            skött sig under anstaltstiden.
          </note>
          <note>
            Birthe Sörestedt frågar hur man skall få plats med den större
            beläggning som längre strafftider allmänt sett kommer att innebära.
            Man skall då ha klart för sig att vi har inte full beläggning
            på anstalterna i dag. Det är i många fall en väldigt dålig beläggning.
          </note>
          <note>
            De enskilda fångarna får i väldigt stor utsträckning själva bestämma
            när de vill krypa in och avtjäna sitt straff. Det gör att vi har
            en mycket låg beläggning på sommaren och en mycket hög beläggning,
            i många fall överbeläggning, på vintern när det är kallt och ruggigt
            ute. Möjligheten för fångarna att själva välja måste vi naturligtvis
            ta bort, och i och med det kommer vi att få en hel del ytterligare
            platser till vårt förfogande.
          </note>
          <note>
            Sedan finns det ingen anledning att, som socialdemokraterna förespråkat
            och drivit fram, lägga ner fängelser som är nyrenoverade och i
            väldigt god funktion, t.ex. Karlskronafängelset.
          </note>
          <note>
            Varför skall man lägga ner det fängelset? Det finns det ingen
            anledning till, så det beslutet skulle jag vilja se till att vi
            river upp.
          </note>
          <note>
            Undersökningar från brottsförebyggande rådet har också visat
            att ju längre fångarna sitter inne, desto mindre blir brottsligheten.
            Den som sitter inne kan ju inte begå brott under den tiden. Genom
            att vi då får färre brott, inte minst på sikt, kommer det att
            kosta mindre pengar för polisen att leta efter brottslingar. Man
            behöver köra färre mil med sina bilar och slita mindre på däcken,
            osv. Där kan man alltså göra besparingar och få fram pengar den
            vägen. Så nog skall vi ordna det här, Birthe
          </note>
          <note>
            Sörestedt. Det är inga problem. Vår paroll är fortfarande att
            brottslingar skall sitta inne så att människor vågar vara ute.
          </note>
          <note>
            Anf. 137 KARL GUSTAF SJÖDIN (nyd)
          </note>
          <note>
            replik:
          </note>
          <note>
            Herr talman! Till Birthe Sörestedt vill jag säga spontant att
            man måste hävda allmänpreventionen.
          </note>
          <note>
            Straffet skall vara avskräckande för att avhålla från brott.
            Alternativet får ej vara frivård i form av seglatser till fjärran
            länder.
          </note>
          <note type="speaker">
            Anf. 138 BIRTHE SÖRESTEDT (s) replik:
          </note>
          <note>
            Herr talman! Till Jerry Martinger måste jag säga att han har
            nog inte satt sig in ordentligt i beläggningssiffror o.d. Det
            finns i dag redan en förskjuten beläggning, så att man kan klara
            topparna och jämna ut under året. Jag trodde att vi var överens
            om att vi ville komma åt de problem, bl.a. med narkotika, som
            finns på anstalterna och därför inte gå över 85 % beläggning som
            är normen.
          </note>
          <note>
            Nu ankommer det ju inte bara på antalet fängelser, utan det blir
            också fråga om driftskostnader. Att längre strafftider kommer
            att kosta pengar är man helt medveten om.
          </note>
          <note>
            Fakultativ frigivning vill Jerry Martinger införa. Då kan man
            fråga sig: Vem kommer det att gynna?
          </note>
          <note>
            Vilka kommer då att släppas ut tidigare? Jo, det blir de grova
            brottslingarna, de som har gjort sig skyldiga till ekonomisk brottslighet
            eller narkotikabrottslighet, för de är ofta skötsamma.
          </note>
          <note>
            Det är inte strulputtarna som åker in och ut och har sociala
            problem som kommer att sköta sig, utan det blir de grova brottslingarna
            som gynnas.
          </note>
          <note>
            Om jag var övertygad om att Jerry Martinger hade rätt, skulle
            jag böja mig för hans resonemang, men det finns inte stöd någonstans
            för att straffskärpningar minskar brottsligheten.
          </note>
          <note>
            Promemorian från BRÅ visar på vad som sker på kort sikt, för
            jag kan hålla med Jerry Martinger om att under den tid en person
            sitter i fängelse begår han inga brott. Men det finns betydligt
            fler forskningsresultat som visar vad som händer den dagen brottslingen
            kommer ut från fängelset. En sådan dag kommer alltid, om man inte
            har fångarna i fängelset hela livet.
          </note>
          <note type="speaker">
            Anf. 139 JERRY MARTINGER (m) replik:
          </note>
          <note>
            Herr talman! Birthe Sörestedt och jag har haft många debatter
            genom årens lopp. Birthe
          </note>
          <note>
            Sörestedt talar fortfarande varmt för brottslingarna men inget
            om brottsoffren.
          </note>
          <note>
            Ett av de grundläggande skälen till den moderata kriminalpolitiken
            är ju att vi menar att det nu är dags att värna mer om brottsoffren
            än om brottslingarna. Jag kan hålla med om att visst är det synd
            om brottslingarna, men det är ännu mer synd om brottsoffren.
          </note>
          <note>
            Av någon anledning påstår Birthe Sörestedt också att med vårt
            system kommer de grova brottslingarna att släppas ut tidigare.
            Nej, det är det vi skall försöka undvika. Det är ju så i dag,
            att många grova brottslingar släpps ut väldigt tidigt.
          </note>
          <note>
            Med vårt system kommer det icke att ske.
          </note>
          <note>
            Visst finns det driftskostnader också på fängelserna. Dem har
            jag naturligtvis inte glömt bort. Det är just av det skälet, Birthe
            Sörestedt, som jag menar att vi måste göra något åt att fångarna
            får välja att slippa sitta inne på sommaren när det är varmt och
            skönt att vara ute och krypa in på vintern när det är kallt och
            ruggigt att vara ute.
          </note>
          <note>
            Det är just av den anledningen att vi har höga driftskostnader
            och få fångar inne under sommaren som vi måste göra någonting
            åt det system som råder i dag. Det är därför som jag menar att
            man måste minska valfriheten för fångarna på det här området.
          </note>
          <note>
            I detta anförande instämde Karl Gustaf Sjödin
          </note>
          <note>
            (nyd).
          </note>
          <note type="speaker">
            Anf. 140 BIRTHE SÖRESTEDT (s) replik:
          </note>
          <note>
            Herr talman! Jag vill uppmana Jerry Martinger att mera sätta
            sig in i beläggningssituationen, så kan vi föra en debatt om det
            vid ett senare tillfälle.
          </note>
          <note>
            Det råder inga delade meningar om att det är viktigt att på olika
            sätt förbättra för brottsoffren. Vi står på brottsoffrens sida.
            Där finns inga delade meningar.
          </note>
          <note>
            Men vi ser inte att Jerry Martingers och regeringens förslag
            om ökade fängelsestraff ger mindre brottslighet. Vi tror att man
            måste lyfta fram helt andra åtgärder. Avsikten är nu att använda
            en massa miljoner och miljarder till att bygga ut fängelserna
            och för drift av fängelseplatser. Vi menar att pengarna skulle
            kunna användas bättre i andra former, där vi kan se att det blir
            en minskad brottslighet.
          </note>
          <note>
            Förste vice talmannen anmälde att Jerry Martinger anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 141 STEN SÖDERBERG (nyd):
          </note>
          <note>
            Herr talman! Regeringspartierna har under valrörelsen lovat krafttag
            mot brottsligheten.
          </note>
          <note>
            Nydemokrati kräver upprättelse för brottsoffren.
          </note>
          <note>
            Det som binder oss samman i kriminalpolitiken är djupare än det
            som skiljer oss åt. Låt oss gemensamt uträtta något bra!
          </note>
          <note>
            Jag har som polis i 26 år dagligen tagit del av den hårda verklighet
            som råder i hela vårt avlånga land, där mord, våldtäkter, överfall
            och misshandel ständigt pågår utan att några lagliga åtgärder
            sker till det bättre. Orsakerna till den ökade brottsstatistiken
            kan vara svåra att precisera, men några exempel torde vara relevanta.
          </note>
          <note>
            Missbruket av narkotika och alkohol i allt lägre åldrar bidrar
            med allra största säkerhet till ökad brottslighet. Ingen landsdel
            i Sverige kan påstå sig vara ren från narkotika i dag. Samhällets
            resurser i brottsförebyggande syfte har under en lång följd av
            år trappats ned. Polisen klarar inte av den ökade brottsligheten.
          </note>
          <note>
            Rikets lagar verkar ibland drabba brottsoffren hårdare än brottslingen.
            Anledningen till de ökade överfallen är som regel penningbegär
            för inköp av narkotika. Jag hemställer att regeringen verkar för
            vettiga resursförstärkningar till polisen.
          </note>
          <note>
            Att det behövs ökade resurser till polisen är bara en del av
            det problem som beskrivs. Vad som är minst lika viktigt är att
            polisen använder sina resurser på ett effektivare sätt. Den nuvarande
            organisationen av svensk polis med en stor central och lokal byråkrati
            som tar resurser, kan med rätta ifrågasättas. Detta ger som resultat
            att resurserna inte räcker till förebyggande, direkt utredande
            eller övervakande verksamhet. Polisverksamheten i
          </note>
          <note>
            Sverige kostar i år 8--9 miljarder.
          </note>
          <note>
            Jag hemställer att regeringen verkar för större rättssäkerhet
            för oskyldiga medborgare som drabbas av rån, överfall, våldtäkt
            och misshandel.
          </note>
          <note>
            Vidare har vi narkotikabekämpningen. Missbruket av narkotika
            är, som jag anfört, orsak till en stor del av den svåra brottsligheten
            i samhället. Det är därför av mycket stor vikt att knarket bekämpas
            på alla nivåer. Tullen i Helsingborg har fått mindre resurser
            för narkotikaspaning för att i stället ägna sig åt att spåra import
            från Sydafrika. Det är en underlig prioritering.
          </note>
          <note>
            I dag uppgår antalet narkotikaberoende på våra fängelser till
            minst 50 %, och siffran stiger. Vad händer när de kommer i majoritet?
            Vi måste agera nu innan gränsen överskrids. Vi måste spåra dem
            som börjat med knark och alltså lätt kan föras tillbaka till ett
            speciellt väl anpassat liv. En kamp mot narkotika kostar i dag
            pengar, men sparar pengar och lidande i framtiden.
          </note>
          <note>
            Jag hemställer att regeringen tillser att tullens narkotikabekämpning
            förstärks, att polisen förstärks med narkotikabekämpande grupper
            och att det utreds om skolornas hälsoundersökningar kan utökas
            med prov som kan påvisa ett begynnande narkotikabruk.
          </note>
          <note>
            Vidare har vi frågan om kvinnomisshandel. Varje vecka misshandlas
            en kvinna till döds av en närstående. Dagligen präglas barn av
            den misshandel som de blir vittne till -- och ofta själva offer
            för. Den som har respekt för andra brukar inte våld. Respekten
            för individen måste därför öka.
          </note>
          <note>
            Familjen måste återupprättas. För de män som slår måste det klart
            och tydligt markeras att detta är ett brott som ej kan accepteras.
            Förövaren skall avtjäna sitt straff samt erhålla behandling.
          </note>
          <note>
            Misshandlade kvinnor tvingas ofta flytta, ibland från kommun
            till kommun, byta personnummer osv. -- endast för att finna att
            mannen flyttat efter dem. Kvinnan skall inte behöva tillbringa
            resten av sitt liv gömd och alltid med rädsla för att mannen skall
            hitta henne! Lagen om besöksförbud måste i dessa fall även kunna
            innebära förbud för mannen att vistas i kvinnans nya hemkommun.
          </note>
          <note>
            Den aktuella statistiken i Stockholm visar att endast en av drygt
            200 kvinnor som varje månad anmäler att de misshandlats får polisskydd
            i form av regelbunden övervakning. Om fler kvinnor fick polisskydd
            skulle många män bli avskräckta.
          </note>
          <note>
            Lagstiftningen bör skärpas så att polisen kan gripa in på ett
            tidigare stadium.
          </note>
          <note>
            Regeringen måste verka för att straffen för misshandel skärps
            samt förenas med behandling, att tröskeln för ingripande för utfärdande
            av besöksförbud sänks och att besöksförbudet i vissa fall skall
            kunna innebära förbud för en förföljande man att vistas i kvinnans
            hemkommun.
          </note>
          <note>
            Misshandlade kvinnor skall alltid ha rätt till juridiskt biträde,
            och lagen om målsägandebiträde måste utvidgas. Det ekonomiska
            stödet till kvinnohus och kvinnojourer, liksom brottsofferjourer,
            måste förstärkas. Polisen skall kunna omdisponera sina resurser
            för att kunna utreda och följa upp misshandelsfall.
          </note>
          <note>
            Jag anser att vi har en bra justitieminister, men jag saknar
            henne mycket här i kammaren.
          </note>
          <note type="speaker">
            Anf. 142 JOHN BOUVIN (nyd):
          </note>
          <note>
            Herr talman! Ärade ledamöter. Det är ganska festligt att stå
            här i det allra heligaste i Sverige --
          </note>
          <note>
            förhoppningsvis borde det vara så.
          </note>
          <note>
            Men, tyvärr, Sverige är en byråkratisk diktatur, där lag och
            rätt har satts ur spel. Det är vad den vanliga människan tycker
            och tänker om Sverige i dag.
          </note>
          <note>
            Tyvärr har även utländsk massmedia börjat använda detta begrepp.
            Vi i Sverige måste börja vakna till.
          </note>
          <note>
            Mina damer och herrar! Vi måste ändra på detta förhållande omedelbart.
            Människor på gräsrotsnivå i vårt land ser alltmer hur illa ställt
            det är med rättssäkerheten. Alvgard är bara en av systemets offer.
            Tyvärr har tiotusentals medsystrar och medbröder årligen drabbats
            av myndighetsmissbruk på grund av godtycklighet och oacceptabla
            vänskapsband i rättsapparaten.
          </note>
          <note>
            Herr talman! Nu har vi chansen. Glöm partitillhörigheten. Nu
            gäller det den lille mannen.
          </note>
          <note>
            Vi är över 100 nya ledamöter i denna kammare. Ett gammalt uttryck
            säger att nya kvastar sopar bättre.
          </note>
          <note>
            Låt oss utnyttja dessa krafter innan vi blir ett med etablissemanget.
            Kom ihåg det!
          </note>
          <note>
            Bristerna i rättssystemet kännetecknas av nitiskt, formalistiskt
            fögderi och förmynderi mot de små, ensamma och svaga i samhället.
            Det gränsar ibland till rena, rama trakasserierna och det har
            dessutom gjort oärlighet och förljugenhet till dygd och eliminerat
            personligt ansvar.
          </note>
          <note>
            Ämbetsmannaansvaret, mina damer och herrar!
          </note>
          <note>
            Socialdemokraterna visste nog vad de gjorde, för de visste vad
            som skulle komma.
          </note>
          <note>
            I spåren följer det ekonomiska och etiska förfallet --
          </note>
          <note>
            även här i Sverige. Vi ser vad som händer med t.ex.
          </note>
          <note>
            bankerna. Landet behöver en moralisk upprustning. Det är inte
            fråga om krav på utökade resurser, utan i stället handlar det
            om riktig resursdisponering baserad på förnuft, hänsyn, ärlighet,
            dvs. på nydemokratis grundvärderingar.
          </note>
          <note>
            Inom nydemokrati och i riksdagen vill jag verka för bättre rättssäkerhet.
            Under min mandatperiod kommer jag att med exempel ur verkligheten
            föreslå och påkalla de åtgärder som behövs och som riksdagen kan
            fatta beslut om. Kan -- det är ganska löjligt -- måste fatta beslut
            om. Jag hoppas på och ber om ert stöd i detta tvärs över alla
            partigränser.
          </note>
          <note>
            Det är viktiga frågor för den lille, lille mannen.
          </note>
          <note>
            Här har talats mycket vackert om den svaga människan överallt
            på denna runda jord -- det har vi också lärt oss i dag. Men hur
            kan vi få ett förtroende, när vi glömmer bort den svaga människan
            i vårt eget land. Jag kommer direkt från verkligheten, från stålverket
            i Halmstad. Jag vet vad jag pratar om. Jag kan debattera med vem
            som helst om detta. Men jag lägger ett stort ansvar på samtliga
            som sitter här. Vi måste börja sopa först.
          </note>
          <note>
            Nu är vi över 100 nya kvastar. Låt oss köra så det ryker!
          </note>
          <note>
            Trafikfrågor
          </note>
          <note type="speaker">
            Anf. 143 BIRGER ROSQVIST (s):
          </note>
          <note>
            Herr talman! Mycket av gårdagens debatt handlade till följd av
            debattuppläggningen om ekonomisk tillväxt, arbetsmarknadspolitik,
            regionalpolitik och näringspolitik, miljö- och energifrågor. En
            viktig del i ett sådant tema är trafikpolitiken, och kommunikationssektorn.
            Men det ämnet kommer nu lösryckt från sammanhanget.
          </note>
          <note>
            Riksdagen hade annars i våras, baserat på dåvarande regerings
            förslag, att ta ställning till en proposition kallad Näringspolitik
            för tillväxt. Där betonades bl.a. att en ändamålsenlig infrastruktur
            med satsningar och vidareutveckling av kommunikationer spelar
            en viktig roll för produktionsutvecklingen.
          </note>
          <note>
            Investeringar inom kommunikationssektorn får verkningsfulla,
            positiva effekter. Det gäller i hög grad vägsektorn, det gäller
            moderniserade och rationella järnvägssatsningar, det gäller goda
            förutsättningar för flyget, det gäller effektiv sjöfart med tillgång
            till rationell hamnservice och goda väg- eller järnvägsförbindelser
            för godsets transport till och från transportköparen, hamnen och
            fartyget. Det gäller också telekommunikationer.
          </note>
          <note>
            Ökade medel för infrastrukturinvesteringar innebär inte att andra
            investeringar i näringslivet missgynnas, tvärtom. Snabbare utbyggnad
            och bättre förutsättningar för transportsektorn höjer produktiviteten
            inom tillverkningssektorn och stimulerar investeringarna där.
            Sammantaget leder detta till en högre investeringsaktivitet inom
            hela samhället och därmed till en högre ekonomisk tillväxttakt.
            En väl utbyggd infrastruktur, som befrämjar aktivitet i näringslivet
            ger en god produktivitetsutveckling och leder också till en förbättrad
            inkomstutveckling inom samhället.
          </note>
          <note>
            Detta var en viktig utgångspunkt för socialdemokratins politik
            för att tillfredsställa nya behov inom olika områden och trygga
            välfärden även på lång sikt.
          </note>
          <note>
            Vi fattade i maj i år ett beslut som innebar att mer än 100 miljarder
            kronor skulle investeras i järnvägar, vägar och kollektivtrafikanläggningar
            under resten av 1990-talet. Det betyder att investeringarna i
            det närmaste fördubblas. Nu och då fattas historiska beslut. Det
            här var ett sådant.
          </note>
          <note>
            Vi socialdemokrater ser mycket positivt på den ambitionshöjning
            som den dåvarande regeringens program innebar. Vi har inte låst
            oss för högst 100
          </note>
          <note>
            miljarder, vi har sagt minst 100 miljarder, och dessutom i 1991
            års prisläge. Sedan står det ju varje riksdag fritt att späda
            på ytterligare, inte bara efter behovens storlek utan också förhoppningsvis
            efter råd och tillgång till ytterligare miljarder.
          </note>
          <note>
            Regeringen begärde för finansieringen till att börja med en planeringsram
            på 20 miljarder kronor.
          </note>
          <note>
            Detta tillstyrkte riksdagen, men från borgerligt håll föreslogs
            och beslöts att pengarna skulle anslås direkt över statsbudgeten
            och inte via en fond som den socialdemokratiska regeringen tänkt
            sig. Jag utgår ifrån att det inte nu skall behöva bli några problem
            med finansieringen av den redan beslutade, välmotiverade satsningen
            på landets vägar, järnvägar och kommunikationer i övrigt.
          </note>
          <note>
            Förutom vi socialdemokrater var dåvarande borgerliga partier
            men nu också nyblivna borgerliga regeringspartier helt med om
            dessa beslut våren 1991, och jag utgår ifrån att det blir minst
            100 miljarder under 1990-talet.
          </note>
          <note>
            Jag hälsar kommunikationsminister Odell välkommen i statsrådsstolen.
            Förre kommunikationsministern och riksdagens trafikutskott har
            inte bara stakat ut för väg- och järnvägssatsningarna utan också
            redan röjt och sprängt och dragit i gång på riktigt här och var,
            och kommer inget grus i regeringsmaskineriet så kan den nye kommunikationsministern
            börja planera för att klippa band vid kommande invigningar.
          </note>
          <note>
            Betydande insatser har också beslutats för förbättring av framkomlighet
            och trafikmiljö i våra storstadsregioner.
          </note>
          <note>
            Alla problem är naturligtvis inte lösta. Många delar av vårt
            land ropar på insatser för vägar, järnvägar och bättre trafikutbud.
            Riksdagen har i stor enighet och med tyngd krävt ökade anslag
            för vägunderhåll samt ökade insatser i skogslän och sydöstra Sverige.
          </note>
          <note>
            Vi ser fram emot regeringens fullföljande av de krav som riksdagen
            ställt. Jag ser också fram emot vad som kanske är en detalj, nämligen
            hur ett regeringspartis, folkpartiets glesbygdsdelegations, förslag
            om en kostnadsgaranti för att en
          </note>
          <note>
            Gotlandsresa skall kosta maximalt 100 kr. skall betalas. Det
            blir intressant att följa uppföljningen av detta.
          </note>
          <note>
            Slutligen: För sjöfart under svensk flagg, med besättning som
            lyder under svenska avtal och svensk arbetsrätt, har nu under
            ett antal år tillämpats en svensk modell, en svensk lösning med
            speciell skatte- och socialavgiftsåterbetalning. Det har gett
            mer likvärdig konkurrenskraft åt svenskflaggad sjöfart. Modellen
            har fungerat bra, men den kan behöva justeras.
          </note>
          <note>
            Nu krävs från vissa håll regeringsåtgärder för radikalt andra
            möjligheter till billigare fartygsdrift med bibehållen svensk
            flagg. Det gäller inrättande av ett särskilt fartygsregister där
            svenska avtal och svensk lag endast skall gälla för ett tänkt
            fåtal svenskar ombord, men där det skall vara avtalslöst eller
            fritt fram för fjärranösternavtal för de asiater som utgör huvuddelen
            av besättningen men med löner på låg nivå och minimerad lagfäst
            arbetsrätt på samma fartyg, allt för att minska driftskostnader.
          </note>
          <note>
            Jag vill fråga kommunikationsministern om han anser att det vore
            förenligt med etik och moral att lämna nuvarande svenska modell
            för sjöfart under svensk flagg till förmån för ett system som
            faktiskt luktar en aning av apartheid. Jag tror att detta är en
            fråga som är intressant inte enbart för svensk arbetarrörelse.
          </note>
          <note type="speaker">
            Anf. 144 KENNETH ATTEFORS (nyd):
          </note>
          <note>
            Herr talman! Vi från nydemokrati vill ta tillfället i akt så
            här i början av riksmötet att redogöra för delar av vårt kommunikationspolitiska
            handlingsprogram och vår grundinställning i vissa frågor.
          </note>
          <note>
            När det gäller postverket och televerket är vår inställning att
            dessa båda verk bör bli konkurrensutsatta. Dessa båda verk bör
            också få kunna lämna ut sin verksamhet på koncession till privata
            bolag i konkurrens. Staten bör emellertid garantera att alla svenskar
            var de än bor i Sverige har tillgång till grundservice vad gäller
            post- och teletjänster på lika villkor.
          </note>
          <note>
            Vad gäller banverk, vägverk och sjöfartsverk vill vi slå samman
            dessa tre verk till ett verk, nämligen transportverket. Om vi
            gör detta uppstår ingen konkurrens mellan de statliga verken,
            utan de för invånarna och skattebetalarna bästa investeringarna
            i infrastruktur kommer att ske.
          </note>
          <note>
            Vi vill skynda på motorvägsutbyggnaden i Sverige genom att låta
            konsortier överta vissa byggnationer av motorvägar och ta ut s.k.
            bomavgifter. När vägen är betald skall bommarna bort, och underhållet
            skall betalas via skatten. Detta system skulle snabbt få i gång
            vägbyggen, vilket naturligtvis stimulerar sysselsättningen i den
            för närvarande krisdrabbade byggbranschen.
          </note>
          <note>
            Vi vill satsa på järnväg och snabbtåg. Större ansträngningar
            för att finansiera järnvägsutbyggnaden skall göras. Där delar
            vi industriministerns åsikt att av de pengar som erhålles vid
            försäljning av statlig egendom skall betydande summor gå till
            just järnvägen.
          </note>
          <note>
            Inlandsbanan skall om möjligt få leva vidare.
          </note>
          <note>
            Nydemokrati har idéer om hur detta kan ske i privat regi.
          </note>
          <note>
            Transportstödet till Gotland blir ej nödvändigt om tax free-försäljning
            tillåts ombord på
          </note>
          <note>
            Gotlandsbåtarna. Vi kan inte inse varför det skall vara mer skadligt
            med sprit vid färd till ön Gotland än till ön Åland. Dessutom
            skulle
          </note>
          <note>
            Gotlandsindustrin kunna konkurrera på mer lika villkor. Mindre
            AMS-pengar behövs, m.m.
          </note>
          <note>
            Nydemokrati är för ett svenskt internationellt fartygsregister
            under vissa omständigheter som kommer att redovisas senare.
          </note>
          <note>
            Vi vill sänka bensinpriset ned till tysk nivå, eller med ca 1
            kr. Tidigare beslut i kammaren har gjort den arbetande befolkningen
            beroende av bilen.
          </note>
          <note>
            Därför tycker vi att det är på gränsen till skamligt, att när
            man väl har fått in bilisterna i ett hörn beskattar man bilägarfamiljerna
            orimligt hårt utan att se till de sociala konsekvenserna.
          </note>
          <note>
            Dagens bilar och motorvägar är byggda för högre farter än vad
            som är tillåtet i dag. Vi vill föreslå en höjning av hastigheten
            på motorväg till 130 km/tim,
          </note>
          <note>
            110 km/tim på motortrafikled och ner till 30 km/tim i trafikfarliga
            områden i innerstäder.
          </note>
          <note>
            Vi anser att en fast kommunikationsled mellan
          </note>
          <note>
            Danmark och Sverige skall byggas.
          </note>
          <note>
            Vi anser att luftfarten snarast skall avregleras.
          </note>
          <note>
            Herr talman! Detta var ett sammandrag av nydemokratisk trafikpolitik
            och jag hoppas att våra åsikter skall få genomslag i Sveriges
            riksdag.
          </note>
          <note type="speaker">
            Anf. 145 JAN JENNEHAG (v):
          </note>
          <note>
            Herr talman! Om den nye kommunikationsministern vet jag egentligen
            ingenting, men jag vill naturligtvis önska Mats
          </note>
          <note>
            Odell lycka till i det nya arbetet. Jag hoppas att
          </note>
          <note>
            Mats Odell har, vilket kristdemokraterna åtminstone tidigare
            har haft, radikala åsikter om miljön och att det är ett miljöperspektiv
            som kommer att karakterisera kommunikationsministerns arbete framöver.
          </note>
          <note>
            Däremot kan sägas att av det vi kan anta om den nya regeringens
            trafikpolitik med utgångspunkt från vad som har sagts från moderaterna
            och från folkpartiet i dessa frågor, lär den troliga utvecklingen
            i stort sett bli en fortsättning på den tidigare politiken.
          </note>
          <note>
            Vad är det då som har styrt den politiken? Om vi ser på det hela
            utifrån ett slags maktperspektiv måste sägas att det är marknaden
            och marknadens behov som, åtminstone enligt min mening, inte har
            lett till en utveckling i önskvärd riktning. Det har betytt en
            stor satsning på landsvägar och på biltrafiken. I det sammanhanget
            är det naturligtvis inte oväsentligt att Sverige inte har en av
            Europas och världens största tillverkare av tunga fordon på väg.
            Det maktperspektivet tror jag har betytt oerhört mycket för den
            utveckling som skett.
          </note>
          <note>
            EG-anpassningen är en följd av att marknaden har tillåtits att
            agera. Vad det har betytt i form uteblivna satsningar på järnvägsområdet
            är mycket lätt att förstå. Investeringar inom järnvägen har inte
            skett på samma sätt som för den vägbundna trafiken. En liten markering
            från den nya regeringen är nu att inlandsbanan skall få ytterligare
            ett år på sig. Men det är naturligtvis inte ytterligare ett år
            av trafik där behövs. Vi vet hur trafiken fungerar. Vad vi vill
            ha är naturligtvis en medveten satsning så att detta system skall
            kunna verka på ett bättre sätt än tidigare, och då är det investeringar
            som behövs. Vi behöver styrformer som gynnar det trafikslag som
            vi lagt investeringarna och som missgynnar landsvägstrafiken.
          </note>
          <note>
            Det måste till en viljeinriktning som får konsekvenser. En vilja
            att investera och att rangordna järnvägen på första plats har
            naturligtvis konsekvenser också på andra områden. För mig som
            kommer från Västernorrland är naturligtvis den första frågan:
            När kommer snabbtåg på ostkustbanan?
          </note>
          <note>
            Det finns naturligtvis också, när det gäller en utvecklad industrination,
            en inriktning som innebär att man forskar och utvecklar inom krigsmaterielindustrin.
            Det är ett område som
          </note>
          <note>
            Sveriges skattebetalare har accepterat. Tyvärr konstaterar jag
            att svenska folket accepterar att ett inte oväsentligt antal miljarder
            satsas på JAS-
          </note>
          <note>
            projektet, men folkviljan har inte tagit sig uttrycket att man
            satsat utvecklingspengar på snabbtågsprojekt. Även där skulle
            vi finna utmaningar inom metallurgi, hydraulik -- allt det som
            nu går till krigsmateriel.
          </note>
          <note>
            Det finns naturligtvis också andra sätt att omfördela medel till
            andra nödvändiga forskningsoch utvecklingsuppgifter. Det har sagts
            tidigare den här veckan, när man talar om vad man skall göra med
            löntagarfondernas pengar, att det skulle delas ut till allemansspararna.
            Men varför det, när vi behöver massiva satsningar inom miljöteknik
            och kommunikationsområdet. Jag tycker naturligtvis att det är
            helt galet.
          </note>
          <note>
            Min förhoppning är att Mats Odell kommer att driva miljöperspektivet
            och att detta skall bli styrande. Det betyder mer till järnvägen
            och sjötransporter och mindre till biltrafiken och flyget.
          </note>
          <note>
            Det betyder också att vi måste ge tekniker och ekonomer en miljökunskap,
            som gör att de kan ifrågasätta de tidigare strukturerna och inte
            bara bli den tidigare utvecklingens stavar och villiga redskap.
          </note>
          <note>
            Marknaden har inte ett miljöperspektiv och kommer aldrig att
            få det. Som jag sade tidigare tycker jag kristdemokraterna har
            haft radikala åsikter om miljön. Min fråga är: Kommer regeringen
            att fortsätta den tidigare utvecklingen, ledd av socialdemokraterna,
            stödd av moderaterna och folkpartiet, eller kommer det en omsvängning?
          </note>
          <note>
            Anf. 146 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Först vill jag tacka de tidigare talarna för de
            trevliga välkomst- och lyckönskningarna.
          </note>
          <note>
            Utvecklingen inom kommunikationssektorn kommer att spela en central
            roll i regeringens strävan att förändra och förnya Sverige.
          </note>
          <note>
            Det gäller vårt arbete att fullt ut föra Sverige in i det europeiska
            samarbetet. Förbättrade kommunikationer blir då en nödvändighet
            för att svenskt näringsliv skall klara sig i det nya och öppna
          </note>
          <note>
            Europa.
          </note>
          <note>
            Utbyggnad av eftersatt infrastruktur skapar förutsättningar för
            nya investeringar inom näringslivet och en utveckling som bryter
            den industriella stagnationen, som vi har upplevt under de senaste
            åren. Kommunikationssektorn har faktiskt något av en nyckelroll
            i detta sammanhang.
          </note>
          <note>
            Ett tredje område gäller vår välfärdspolitik. Jag vill hävda
            att goda kommunikationer är ett väsentligt inslag i välfärden.
            Resor till arbete, service eller på fritiden måste kunna fungera
            i vårt vardagsliv. Det gäller inte minst för handikappade som
            har lika stora resbehov som alla andra, men som ofta möter stora
            förflyttningsproblem väldigt handfast. Det är inte en tillfällighet
            att handikapputredningen nämns i regeringsförklaringen och att
            den nya regeringen är beredd att satsa fullt ut på de förslag
            som framställts i denna utredning.
          </note>
          <note>
            I välfärdspolitiken ingår också att mildra den nu starkt ökande
            arbetslösheten.
          </note>
          <note>
            Arbetsmarknadsstyrelsen kommer redan under hösten att tillföras
            ytterligare resurser. Möjligheten att tidigarelägga nödvändiga
            investeringar i vägar och järnvägar kommer då att tillvaratas.
            Sådana investeringar har ju inte bara en kortsiktig sysselsättningseffekt,
            utan skapar också bättre konkurrensförutsättningar för svenskt
            näringsliv i längre perspektiv.
          </note>
          <note>
            Den fjärde huvuduppgiften för regeringens politik berör också
            i allra högsta grad transportsektorn, nämligen vår rätt att leva
            i en god miljö, som Jan
          </note>
          <note>
            Jennehag var inne på här tidigare. En långsiktig och hållbar
            utveckling uppnås i ett samhälle med frisk luft, rent vatten,
            levande sjöar och skogar.
          </note>
          <note>
            Allt detta förutsätter att utvecklings- och tillväxtkraften i
            näringslivet kan tillvaratas. Den svenska ekonomins fortskridande
            internationalisering skärper kraven på transportsektorn. Stora
            delar av svensk industri integreras alltmer i internationella
            produktionskedjor. Det har vi kunnat erfara inte minst på sysselsättningsområdet,
            där ca 100 000
          </note>
          <note>
            industriarbeten redan flyttat ut ur landet. Vi måste se till
            att flytta Sverige närmare Europa och göra
          </note>
          <note>
            Sverige rundare. Det är huvudmålsättningen för den nya regeringens
            transportpolitik.
          </note>
          <note>
            För svensk industri är det av stor betydelse att kommunikationerna
            mot övriga Europa utvecklas på ett sätt som minimerar det avståndshandikapp
            som Sveriges geografiska läge ger. Det är en av de saker vi inte
            kan ändra på med politiska beslut.
          </note>
          <note>
            Med övriga Europa inbegriper jag även
          </note>
          <note>
            Centraleuropa och de baltiska republikerna. Till min personliga
            glädje kommer svenska televerket nu att gå in som en väsentlig
            delägare i det estniska telebolaget i syfte att på detta område
            medverka till en uppbyggnad av en för Estland betydelsefull infrastruktur.
            Jag tror rent allmänt att det är en mycket bra modell för samarbete
            med våra östra grannländer att gå in i denna typ av joint ventures.
          </note>
          <note>
            Jag ser också fram emot de program för investeringar i den nordiska
            infrastrukturen för väg- och järnvägstrafik som nu håller på att
            färdigställas. Det gäller sådana investeringar som i ett nordiskt
            perspektiv är särskilt betydelsefulla, men som i den rent nationella
            planeringen tenderar att nedprioriteras.
          </note>
          <note>
            Herr talman! Det måste emellertid också understrykas att det
            finns starka krav på återhållsamhet med offentliga utgifter. Vi
            går mot ett gigantiskt budgetunderskott, som den avgående regeringen
            nu lämnar efter sig. Det kommer att vara nödvändigt med omfattande
            besparingar under de kommande åren. Strategin är att utgifterna
            skall minska såsom andel av landets samlade produktion i syfte
            att återvinna utvecklingskraften i ekonomin. För kommunikationssektorn
            gäller detta dock inte investeringarna i infrastrukturen. Jag
            nämnde tidigare regeringens avsikt att använda investeringar i
            vägar och järnvägar som ett arbetsmarknadspolitiskt instrument.
            Även i övrigt kommer investeringarna i infrastruktursektorn att
            vara höga.
          </note>
          <note>
            Nya förutsättningar och en förändrad omvärld ställer dock krav
            på förnyelse vad avser trafikens driftsförhållanden. Regeringen
            kommer att i budgetpropositionen lägga förslag på ett slopande
            av det sista regleringsmomentet inom den yrkesmässiga trafiken.
            Jag avser då den något krångliga skadlighetsprövning som nu drabbar
            de bussföretag som vill öppna busslinjer över länsgränserna. Den
            tillståndsprövning som hittintills tillämpats har sannerligen
            inte varit till gagn för resenärerna, något som jag tycker borde
            vara självklart. Jag har också för avsikt att i övrigt se över
            förutsättningarna att öka inslaget av konkurrens inom transport-
            och kommunikationssektorn.
          </note>
          <note>
            I regeringens omläggning av den ekonomiska politiken ingår också
            en omfattande spridning av ägandet i sådana företag som i dag
            är statliga. Det är en fantastiskt fin strategi att öka ägandet
            och försöka engagera svenska folket som ägare i deras egna infrastrukturföretag.
            Vi återkommer inom en ganska snar framtid med detaljerade förslag
            om detta.
          </note>
          <note>
            Herr talman! Bland de allra viktigaste välfärdsfrågor som regeringen
            står inför är att skydda och förbättra miljön. Detta är en framtidsutmaning
            i allas intresse. Transportsektorn står här i fokus även om en
            hel del faktiskt gjorts i syfte att begränsa skadorna på hälsa
            och miljö.
          </note>
          <note>
            Ända sedan 1970-talet har Sverige arbetat med för
          </note>
          <note>
            Europa unikt hårda avgaskrav för bensinbilar.
          </note>
          <note>
            Enligt färsk statistik från CEMT -- den europeiska transportministerkonferensen
            -- är Sverige jämte
          </note>
          <note>
            Schweiz det land i Europa som har högst andel personbilar som
            är försedda med katalysator.
          </note>
          <note>
            Andelen bilar som drivs med oblyad bensin är också hög i Sverige,
            dock är vi inte bäst.
          </note>
          <note>
            Ett intensivt arbete pågår också med utveckling av alternativa
            drivmedel och nya typer av motorer.
          </note>
          <note>
            Detta arbete måste i hög grad drivas internationellt. Över huvud
            taget har miljöfrågorna en internationell dimension som inte nog
            kan betonas. Endast genom samarbete mellan länderna kan vi nå
            en lösning på det allt besvärligare koldioxidproblemet. Just inom
            transportsektorn har de europeiska länderna möjlighet att arbeta
            inom en vidare krets än enbart inom EG och
          </note>
          <note>
            EFTA. Jag tänker då på samarbetet inom CEMT.
          </note>
          <note>
            Regeringen kommer också aktivt att delta i förberedelserna för
            och genomförandet av FN-
          </note>
          <note>
            konferensen om miljö och utveckling nästa år,
          </note>
          <note>
            1992. Det europeiska samarbetet får en avgörande betydelse för
            möjligheterna att lösa de svåra miljöproblemen, inte minst i Central-
            och
          </note>
          <note>
            Östeuropa. I regeringsförklaringen framhålls att en europeisk
            luftvårdsfond bör etableras i detta syfte.
          </note>
          <note>
            Även om miljöfrågorna alltså är något som i mycket hög grad måste
            lösas inom ramen för internationella fora gäller det också att
            hålla rent på hemmaplan. För Sveriges del är miljöproblemen särskilt
            stora i våra storstadsregioner. Jag noterar att den förra regeringen
            ännu inte anslagit en enda krona till dessa regioner ur anslaget
            Investeringar i trafikens infrastruktur, trots att 5,5 miljarder
            faktiskt reserverats för ändamålet. Storstädernas trafik- och
            miljöproblem har varit kända under lång tid men har förvärrats
            under senare år.
          </note>
          <note>
            Storstadsförhandlarnas avtal om trafik och miljö är naturligtvis
            något som måste leda till resultat, och jag är beredd att verka
            för att så också sker.
          </note>
          <note>
            När det gäller trafiksäkerhetsområdet vill jag för närvarande
            bara säga att en särskild utredare, generaldirektör Ingemar Mundebo,
            har sett över det offentliga trafiksäkerhetsarbetets framtida
            inriktning och organisation. Han har nyligen lagt fram en rapport
            om detta. Utredningsförslagen kommer att remissbehandlas i vanlig
            ordning, och jag kommer sedan att föreslå regeringen att återkomma
            till riksdagen med förslag till åtgärder.
          </note>
          <note>
            Vi ser alltså att effektivitetsvinster och besparingar kan uppnås
            genom att man för över TSVs uppgifter till andra organ.
          </note>
          <note>
            Den ekonomiska och tekniska utvecklingen skapar nya möjligheter
            för transportsektorn, liksom för andra samhällssektorer. Det ger
            unikt goda möjligheter för en omställning till mindre resurskrävande
            och miljöbelastande energi- och transportsystem.
          </note>
          <note type="speaker">
            Anf. 147 JAN JENNEHAG (v) replik:
          </note>
          <note>
            Herr talman! Jag försökte att positivt lyssna till kommunikationsministern.
            En av de positiva signalerna avser en tidigareläggning av investeringarna,
            och det verkar ju hoppfullt när det gäller snabbtåg på ostkustbanan.
          </note>
          <note>
            I fråga om miljöperspektivet talar kommunikationsministern om
            utvecklings- och tillväxtkrafterna, om ett ökat inslag av konkurrens
            och om att det statliga ägandet skall minska.
          </note>
          <note>
            Kommunikationsministern talar om närmandet till
          </note>
          <note>
            Europa och om det europeiska samarbetet. Det betyder rimligtvis
            att det blir ett ja till
          </note>
          <note>
            Öresundsbron. Jag tror dess värre inte att kommunikationsministern
            kommer att driva miljöperspektivet i den frågan.
          </note>
          <note>
            När det gäller miljön och förhållandet mellan järnväg, flyg och
            bil ser jag heller inga nya signaler.
          </note>
          <note>
            Det är tekniken som skall lösa detta. Sverige har, säger kommunikationsministern,
            stränga avgasbestämmelser. Den linjen skall enligt kommunikationsministern
            fortsätta att utvecklas, och det är gott och väl, men det är naturligtvis
            inte ett byte av system som på lång sikt kan ge någon ordning
            i fråga om biltrafikens miljökonsekvenser.
          </note>
          <note>
            Arbetet med storstädernas problem måste ge resultat, säger Mats
            Odell. Men hur, med vilka styrmedel skall vi få de resultaten?
            Det är det som gör mig bekymrad när det gäller den nya regeringens
            trafikpolitik.
          </note>
          <note>
            Anf. 148 Kommunikationsminister MATS
          </note>
          <note type="speaker">
            ODELL (kds) replik:
          </note>
          <note>
            Herr talman! Jan Jennehag fortsätter att ställa ett antal frågor
            på saker som jag har tagit upp. Han tror inte att jag kommer att
            ha något miljöengagemang när det gäller
          </note>
          <note>
            Öresundsförbindelsen. Jag kan bara konstatera,
          </note>
          <note>
            Jan Jennehag, att vi i det sammanhanget har en mycket tydlig
            lagstiftning att följa. Det projekt kring vilket vi har ett bindande
            folkrättsligt avtal med Danmark kommer att prövas enligt gällande
            lag, oavsett vilka ambitioner jag som kommunikationsminister har.
            Jag kan emellertid försäkra Jan Jennehag om att jag tillsammans
            med miljöministern skall se till att den miljöprövningen sker
            i enlighet med den lag vi har stiftat i den här kammaren.
          </note>
          <note type="speaker">
            Anf. 149 JAN JENNEHAG (v) replik:
          </note>
          <note>
            Herr talman! Kommunikationsministerns åsikt i den här frågan
            stämmer helt med den politik som tidigare har förts. De lagar
            som Sverige har är, enligt mitt sätt att se, inte tillräckliga
            styrmedel för att vi skall kunna förhindra de negativa verkningarna
            av Öresundsbron. Jag tror alltså att vi är inne på en väg där
            Öresundsbron bara är ett exempel men ändå en mycket tydlig symbolfråga
            för vilka drivkrafter som är viktiga för den svenska utvecklingen
            framöver. Här kommer vi nog tyvärr inte längre, utan vi har olika
            åsikter i den frågan.
          </note>
          <note>
            Anf. 150 Kommunikationsminister MATS
          </note>
          <note type="speaker">
            ODELL (kds) replik:
          </note>
          <note>
            Herr talman! Jan Jennehag tycker inte att lagarna ger tillräckliga
            styrmedel. Jag vet inte om Jan
          </note>
          <note>
            Jennehag var inne här i kammaren för en stund sedan när man talade
            om rättstrygghet. Om Jan
          </note>
          <note>
            Jennehag inte kan acceptera de lagar som har stiftats här, har
            han möjlighet att väcka motioner och försöka förbättra lagarna.
            Jag är övertygad om att han kommer att få stöd från många andra.
            Men det är nu de lagar vi har som gäller. Det kan varken
          </note>
          <note>
            Jan Jennehag eller jag göra någonting åt. Jag skall för min del
            se till att denna miljöprövning blir så seriös som möjligt.
          </note>
          <note>
            Förste vice talmannen anmälde att Jan Jennehag anhållit att till
            protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 151 ROLF CLARKSON (m):
          </note>
          <note>
            Herr talman! Jag börjar med att hälsa kommunikationsminister
            Mats Odell välkommen i sitt ämbete, detta för de svenska kommunikationerna
            betydelsefulla ämbete.
          </note>
          <note>
            Jag har en lång erfarenhet från arbetet i trafikutskottet bakom
            mig. Detta arbete har under de senaste 20 åren präglats av ett
            liv under knapphetens kalla stjärna. Har det varit goda konjunkturer
            under dessa decennier har pengarna huvudsakligen gått till transfereringsobjekt,
            och har det varit dåliga tider har kommunikationsområdet varit
            det första som fått dra in på svångremmen. Jag bortser då från
            det som hänt under de allra senaste åren, när vi för ett par år
            sedan fick en kraftig höjning av anslaget för nyinvesteringar
            i järnvägar, vilket faktiskt berodde på ett moderat initiativ
            i trafikutskottet.
          </note>
          <note>
            Man har alltså så småningom kommit till insikt om att kommunikationer
            är någonting som är oerhört viktigt för tillväxten i samhället.
            Detta insåg man inte förr, men som väl är har den insikten nu
            vunnit burskap. Utskottets alla ledamöter och partier knyter nu
            de största förhoppningar till att den nya regeringen verkligen
            skall kunna mobilisera resurser som gör att vi får ökade satsningar
            på vägar, järnvägar och annan infrastruktur i landet.
          </note>
          <note>
            Det är klart att jag också skall bagagna detta tillfälle till
            att nämna några av de punkter som ligger oss moderater nära hjärtat
            när det gäller trafikpolitikens praktiska utformning. Vi står
            självfallet, som de flesta här, bakom tesen att det skall råda
            fri och likvärdig konkurrens inom och mellan de olika transportsektorerna.
            Det betyder att de olika affärsverken får räkna med att det blir
            en ändrad konkurrenstillvaro för vart och ett av dem.
          </note>
          <note>
            Jag tänker på luftfarten, som sedan sin tillkomst har fört en
            monopoliserad koncessionstillvaro men som nu skall utsättas för
            konkurrens. När den förre kommunikationsministern föreslog att
            man skulle starta med att låta Linjeflyg och SAS konkurrera på
            de primära linjerna tyckte vi från moderat sida att det var ett
            stympat förslag. Men det finns kanske anledning att göra införandet
            av konkurrensen inom luftfarten i mer än ett steg, med tanke på
            den svåra konjunkturnedgång som dessa företag lider av just nu.
          </note>
          <note>
            Även järnvägstrafiken, som i decennier, under hela efterkrigstiden,
            har varit Sveriges riksdags stora bekymmer inom kommunikationssektorn,
            behöver granskas i fråga om möjligheterna att utsättas för konkurrens.
            Det är helt självklart att statens järnvägar, som är ett stort,
            hierarkiskt uppbyggt företag, inte utan vidare kan utsättas för
            fullständig konkurrens, men jag tror att det skall kunna genomföras
            steg för steg.
          </note>
          <note>
            När det gäller sjöfarten lade jag märke till att utskottets ordförande
            begagnade detta första tillfälle till en dialog med kommunikationsministern
            till att plädera för den rådande ordningen för svensk rederinäring,
            som innebär att ett rederistöd på drygt 500 milj.kr. utgår årligen.
            Jag vill tala om för kommunikationsministern, att när detta stöd
            på sin tid infördes -- även det delvis på grund av ett moderat
            initiativ, var avsikten att det bara skulle utgå tills man så
            snart som möjligt hade organiserat ett internationellt register
            för den svenska fjärrsjöfarten. Sverige är nu det enda landet
            i
          </note>
          <note>
            Norden som inte har något internationellt register.
          </note>
          <note>
            Jag föreställer mig att det kommer att bli ganska svårt för kommunikationsministern
            att få finansministern att fortsätta att betala ut dessa mer än
            500 milj.kr. årligen till svensk rederinäring, när det finns möjligheter
            att låta den stå på egna ben, på ett likartat sätt som dess konkurrenter.
          </note>
          <note>
            Innan jag slutar vill jag säga någonting om det som är den viktigaste
            delen av kommunikationsutvecklingen i landet, nämligen bilismen.
            Det är därför som vägnätet i landet är stommen i kommunikationerna
            i landet. Bilismen har i åratal varit strykpojke för finansministerns
            olika pålagor. Det är viktigt att bilismen får en känsla av att
            vara en värdefull transporttillgång i landet. En detalj inom densamma
            är hastighetsbestämmelserna, och jag hoppas att kommunikationsministern
            mycket snart kommer att befria landets bilister från tvånget att
            köra 90 km på vissa motorvägssträckor där man annars får köra
          </note>
          <note>
            110 km. Man upplever det som omotiverat och onödigt.
          </note>
          <note>
            Jag vill understryka ännu en gång att alla sektorer i landet
            måste få en positiv utveckling under de närmaste åren och att
            de satsningar på infrastruktur som utlovades i regeringsdeklarationen
            verkligen infrias, så att inte de besparingskrav som kommunikationsministern
            nämnde blir ett hot mot den utbyggnad av infrastrukturen som är
            alldeles nödvändig om landet skall komma ur sin konjunktursvacka.
          </note>
          <note type="speaker">
            Anf. 152 ULLA ORRING (fp):
          </note>
          <note>
            Herr talman! Förbättrade kommunikationer är nyckeln till utveckling
            av vårt land och särskilt för
          </note>
          <note>
            Norrlandslänens näringsliv, arbetsmarknad och kulturliv. Det
            måste därför nu tillkomma resurser för att förbättra standarden
            på järnväg, vägar och telekommunikationer och för att utveckla
            sjöfarten.
          </note>
          <note>
            Den socialdemokratiskt förda politiken har även här misslyckats.
            Ett rundare Sverige måste förverkligas särskilt nu, när vägen
            till
          </note>
          <note>
            Europasamarbete har öppnats och Sverige går in i
          </note>
          <note>
            EG-gemenskapen.
          </note>
          <note>
            Herr talman! Samtidigt som även jag vill hälsa vår nye kommunikationsminister
            välkommen hit till kammaren, vill jag också konstatera att statsrådet
            i sitt anförande klart talade om att han ville verka för ett rundare
            Sverige.
          </note>
          <note>
            Av regeringsförklaringen framgår tydligt och klart insikten om
            behovet av att bryta den ekonomiska stagnationen och att under
            90-talet ånyo lägga grunden för en ny period av tillväxt, företagande
            och utveckling i vårt land. Här vill vi norrlänningar medverka
            och med våra naturresurser bidra till exportinkomster och säkra
            vår välfärd.
          </note>
          <note>
            Herr talman! Det kan förtjäna att framhållas att näringsliv och
            människor i de fem Norrlandslänen, enligt rapporten Norrland,
            en närande del av
          </note>
          <note>
            Sverige, i högsta grad bidrar till välfärden --
          </note>
          <note>
            sammanlagt 46,6 miljarder av landets exportöverskott kommer från
            det norrländska näringslivet. Tyvärr förs den allmänna debatten
            på ett sådant sätt att det verkar som om Norrland vore den tärande
            regionen. Den debatten rimmar illa med verkligheten.
          </note>
          <note>
            Det blir då av största vikt att det allmännas resurser fördelas
            över hela vårt land. Jag tänker särskilt på de angelägna satsningar
            som nu måste tillkomma, framför allt för infrastrukturen och därmed
            kommunikationerna i norr.
          </note>
          <note>
            Utan samhällets gemensamma investeringar i järnvägar, vägar och
            andra kommunikationer i norr kan dock den situationen uppstå att
            höga transportkostnader och bristande tillgänglighet till kommunikationer
            slår ut lönsamheten för näringslivet i norr. Lyckligtvis stoppade
            en majoritet i riksdagen den förra regeringens förslag till försämring
            av transportstödet, vilket allvarligt skulle ha skadat norrländskt
            näringsliv. Norrland utgör trots allt 58 % av Sveriges yta. Geografin
            kan inte vi politiker göra om, men de allmänna förutsättningarna
            -- ett rundare Sverige -- måste bli vår modell för överlevnad
            och därmed utveckling.
          </note>
          <note>
            Ständigt upprepas dock i ett antal rapporter den negativa inställningen
            till en satsning på kommunikationer norr om Sundsvall. Vägverket
            har t.o.m. förmedlat budskapet att vi i norr får tolerera en lägre
            standard på vägarna.
          </note>
          <note>
            Detta är slutsatser som vi i norr inte kan acceptera.
          </note>
          <note>
            I Västerbotten bor t.ex. cirka 6 000 människor utefter 400 mil
            grusväg. Underhållet är minst sagt eftersatt. Slitaget på bilar
            och människor är stort.
          </note>
          <note>
            Dessa människor måste dock för sitt levebröd varje dag åka på
            dessa urusla vägar. Jag hoppas att kommunikationsministern kan
            ge dessa människor en tro på bättre tider och bättre vägar.
          </note>
          <note>
            Den inflammerade debatten om inlandsbanan har blottat en inlandsfientlig
            politik från socialdemokraternas sida. Nu satsar den borgerliga
            regeringen på att hela Sverige skall leva.
          </note>
          <note>
            Inlandsbanan får i första hand ytterligare ett år på sig för
            persontrafiken, i överensstämmelse med vad vi i folkpartiet liberalerna
            röstade för i riksdagen i våras. Rättvisan skall segra. Vi är
            glada över den framgången, inte minst för den injektion som detta
            innebär för den bofasta befolkningen utefter banan -- det har
            blivit en symbolfråga för överlevnad.
          </note>
          <note>
            När järnvägen introducerades på 1800-talet öppnades en ny värld
            i vårt land; de tidsmässiga avstånden krymptes, det banades väg
            för nya företag och det satsades för framtiden. Folkpartiet liberalerna
            vill nu fortsätta en satsning för framtiden. Vi behöver en Botniabana,
            som binder samman kuststäderna i övre Norrland. Det finns redan
            undersökningar som bekräftar den samhällsekonomiska betydelsen
            av banan.
          </note>
          <note>
            Botniabanan kan bli lika lönsam som banor i
          </note>
          <note>
            Mälarregionen som nu planeras.
          </note>
          <note>
            Länsarbetsdirektören i Västerbotten sade häromdagen vid en sammankomst
            här i riksdagen, att vi behöver ett stort projekt i Norrland,
            vi behöver varaktiga jobb för att stoppa arbetslösheten. Vi behöver
            en Botniabana.
          </note>
          <note>
            Vi i folkpartiet liberalerna prioriterar infrastrukturen och
            därmed vägar och järnvägar. Vi satsar för framtiden. Vi sätter
            vår tillit till vår nye kommunikationsminister om en rättvis fördelning
            av de resurser som skall komma landet till godo.
          </note>
          <note type="speaker">
            Anf. 153 ELVING ANDERSSON (c):
          </note>
          <note>
            Herr talman! Även jag vill hälsa Mats Odell välkommen som kommunikationsminister
            och önska honom lycka till i detta mycket viktiga värv.
          </note>
          <note>
            Trafikpolitiken är en central del av många viktiga områden --
            det gäller näringspolitiken, regionalpolitiken och miljöpolitiken.
          </note>
          <note>
            Tillgången till bra kommunikationer är en förutsättning för att
            hela Sverige skall leva. En utbyggnad av kollektivtrafiken och
            ett väl utbyggt väg- och järnvägsnät ökar möjligheterna för ett
            decentraliserat samhälle med boende och arbetstillfällen spridda
            över hela landet.
          </note>
          <note>
            Investeringar inom området person- och godstransporter är en
            avgörande förutsättning för att skapa tillväxtmöjligheter i alla
            delar av vårt land. Inte minst för de företag som har långa avstånd
            till sina marknader är beroendet av goda kommunikationer stort
            för att kunna hävda sig nationellt och internationellt.
          </note>
          <note>
            Man kan säga att ett lands utveckling och välstånd står i direkt
            proportion till utbyggnaden av infrastrukturen. Centern har därför
            under en lång följd av år här i riksdagen föreslagit ökade resurser
            till infrastrukturen, både vägar och järnvägar. I
          </note>
          <note>
            våras föreslog vi totalt 10 miljarder ytterligare i ett s.k.
            program för att modernisera Sverige. Att i lågkonjunktur göra
            stora satsningar på infrastrukturen är klokt. Dels skapar det
            jobb i det korta perspektivet inom den viktiga bygg- och anläggningsbranschen,
            dels ger det bra förutsättningar för svenskt näringsliv att bättre
            utnyttja den högkonjunktur som vi vet kommer.
          </note>
          <note>
            Centerns utgångspunkt för investeringar i trafikanläggningar
            är att de skall göras samhällsekonomiskt och miljömässigt optimala.
          </note>
          <note>
            Det måste ske utifrån varje regions specifika förutsättningar
            och behov. Det innebär att i regioner och områden där vägtrafiken
            är det enda realistiska alternativet -- där skall vägar prioriteras.
          </note>
          <note>
            I tätbefolkade områden, där det finns underlag för en effektiv
            kollektivtrafik skall däremot kollektivtrafiken prioriteras. För
            långväga personoch godstransporter skall i första hand järnväg
            och sjöfart och i vissa fall flyget prioriteras. Det handlar enligt
            vår mening inte om antingen/eller, utan om att investeringarna
            sammantaget skall leda till en utveckling av hela landet och till
            förbättrad miljö.
          </note>
          <note>
            Herr talman! Trafikpolitiken är ett strategiskt område för att
            klara miljöpolitiken i stort.
          </note>
          <note>
            Trafiksektorn svarar för en mycket stor del av de miljöskadliga
            utsläppen både i vårt land och internationellt.
          </note>
          <note>
            Samtidigt som samhället och näringslivet ställer höga krav på
            snabba och effektiva kommunikationer utgör trafiken ett stort
            miljöproblem. Under senare år har industrins miljöförstörande
            utsläpp minskat. För trafiken tyder prognoserna tyvärr på att
            utsläppen ökar, trots skärpta krav på avgasrening. De positiva
            effekterna av reningen äts till ganska stor del upp av den totala
            trafikökningen. Därför är en miljövänlig trafik en förutsättning
            för att samhällets miljömål i stort skall kunna uppnås.
          </note>
          <note>
            Bilen ger stora möjligheter till transporter på ett lätt och
            smidigt sätt. Den är för många människor det enda realistiska
            alternativet, den enda möjligheten att transportera sig mellan
            olika platser. Hundratusentals människor saknar alternativa möjligheter
            att ta sig till sitt arbete, sin fritidssysselsättning eller till
            släktingar och vänner.
          </note>
          <note>
            Bilen kan också medverka till att bryta isoleringen för enskilda
            eller grupper av människor. Vi måste alltså försöka hitta en lösning
            på bilismens negativa miljöpåverkan.
          </note>
          <note>
            Vägtrafiken, dvs. lastbilar, bussar och bilar, står för en mycket
            betydande del av dagens miljöförstöring. 40 % av koldioxidutsläppen
            och
          </note>
          <note>
            60 % av kväveoxidutsläppen kommer från vägtrafiken. I storstädernas
            gatumiljöer svarar trafiken för ca 90 % av luftföroreningarna.
          </note>
          <note>
            Vi måste alltså lägga om trafikpolitiken för att klara miljömålen.
            Principerna för en sådan ny trafikpolitik skall enligt centern
            vara: utbyggnad av kollektivtrafiken med kraftig satsning på järnvägen,
            utveckling av den s.k. kombitrafiken för godstransporter, satsning
            på sjöfarten, utveckling av miljövänliga motorer och biobaserade
            bränslen samt krav på bättre reningsteknik och bilfria stadskärnor.
            Med en sådan grund för transport- och miljöpolitiken kan vi --
            det är vi övertygade -- lösa många av problemen. Vi måste dessutom,
            som flera talare, inte minst kommunikationsministern, tidigare
            varit inne på, verka för att dessa principer slår igenom på det
            internationella planet, så att vi får större effekt av den här
            typen av åtgärder.
          </note>
          <note type="speaker">
            Anf. 154 LARS SVENSK (kds):
          </note>
          <note>
            Herr talman! Sverige är ett förhållandevis stort och avlångt
            land. Det ligger dessutom i ett nordligt hörn av det Europa som
            vi nu söker gemenskap med.
          </note>
          <note>
            Det betyder att bra kommunikationer är mycket viktiga. Det understryks
            också i regeringsförklaringen, där man är beredd att satsa på
            utbyggnad av bl.a. järnvägen.
          </note>
          <note>
            Järnvägen är ett utmärkt kommunikationsmedel, som tidigare blev
            undanträngt när bilen gjorde sitt intåg.
          </note>
          <note>
            I dag är situationen en annan. Den spårbundna trafiken ges hög
            prioritet, inte minst av miljöskäl.
          </note>
          <note>
            Det finns ett klart politiskt intresse i att folk väljer tåget
            i stället för bilen.
          </note>
          <note>
            Det går naturligtvis att styra ett sådant val på olika sätt,
            exempelvis genom att göra det mer eller mindre omöjligt att åka
            bil. Skatter och restriktioner kan vara effektiva styrmedel. Men
            det kan också vara orättvisa och betungande styrmedel i ett land
            som, med europeiska mått mätt, har långa transportavstånd och
            där den s.k.
          </note>
          <note>
            urbaniseringsprocessen har gjort att arbetsort inte nödvändigtvis
            är detsamma som bostadsort och den ort där man har sina anhöriga
            och sina rötter. Vi måste ha som målsättning att folk skall kunna
            förflytta sig till en rimlig kostnad.
          </note>
          <note>
            Ett annat och skall vi säga mer begåvat sätt att få folk att
            välja tåget är att skapa de naturliga förutsättningar som krävs
            och då framför allt se till att optimera transportbehovet, från
            dörr till dörr.
          </note>
          <note>
            Vad jag förstår kan det i dag vara upp till sex intressenter
            i form av kommun, verk eller divisioner som direkt eller indirekt
            påverkar vårt resande. Jag tänker då på lokaltrafiken, som ansvarar
            för busstransportern till stationen, SJs fastighetsförvaltning,
            som har hand om stationsbyggnaderna där vi köper biljett och väntar
            på tåget, kommunen, som kanske ansvarar för parkeringen vid stationen
            och persontrafiken, som konkurrerar med godstrafiken om att få
            trafikera banverkets räls. Varje intressent är naturligtvis ålagd
            och intresserad av att driva sin verksamhet med bästa möjliga
            avkastning.
          </note>
          <note>
            Herr talman! Frågan är bara om intressenterna samverkar till
            att optimera möjligheterna för en resenär så att han eller hon
            väljer tåget i stället för bilen.
          </note>
          <note>
            Jag tror att vi alla har varit med om situationer där vi har
            prioriterat bort möjligheterna att resa kollektivt och valt bilen
            i stället bara för att det har funnits en liten störning i transportkedjan
            från dörr till dörr. Det kan vara så enkelt som att busstider
            och tågtider inte stämmer, att väntsalarna inte har öppet på rätta
            tider osv. Här kan vi alla säkert bidra med egna små logistiska
            störningsexempel.
          </note>
          <note>
            I regeringsförklaringen sägs bl.a.: ''Att skilja på offentlig
            kontroll och finasiering å den ena sidan och en fri produktion
            med enskilda, kooperativa och offentliga producenter å den andra
            blir därför den grundläggande principen för förnyelse av de olika
            välfärdssystemen.''
          </note>
          <note>
            Detta, herr talman, måste också gälla Sveriges framtida kommunikationer.
            Vi kommer att få en ökad avreglering inom transportsektorn, i
            vällovligt syfte att effektivisera verksamheten. Men i den offentliga
            kontrollen måste det ligga att man ser till att de olika verksamhetsgrenarna
            och intressenterna samverkar på optimalt bästa sätt för resenären.
          </note>
          <note>
            Herr talman! Då kan vi lyckas skapa en god transportpolitik som
            är till gagn både för människa och miljö.
          </note>
          <note type="speaker">
            Anf. 155 GEORG ANDERSSON (s):
          </note>
          <note>
            Herr talman! Först vill jag gratulera min efterträdare kommunikationsminister
            Mats Odell till ett mycket intressant arbete med många spännande
            frågor i ett departement med många kunniga, engagerade och trevliga
            medarbetare.
          </note>
          <note>
            År 1991 kommer att gå till historien som ett mycket viktigt år
            när det gäller den transportpolitiska utvecklingen. Det är jag
            övertygad om. Orsakerna är flera.
          </note>
          <note>
            För det första igångsattes en omfattande utbyggnad av järnvägssystemet.
            En utbyggnadsepok inleddes.
          </note>
          <note>
            Något jämförbart har inte skett under hela efterkrigstiden.
          </note>
          <note>
            För det andra tecknades äntligen ett bindande avtal med den danska
            regeringen om en bro över
          </note>
          <note>
            Öresund för tåg- och landsvägstrafik.
          </note>
          <note>
            För det tredje tecknades en principöverenskommelse för trafiklösningar
            i storstadsregionerna Stockholm, Göteborg och
          </note>
          <note>
            Malmö.
          </note>
          <note>
            För det fjärde togs viktiga initiativ för att öka konkurrensen
            inom kommunikationssystemen.
          </note>
          <note>
            Internationaliseringen har stimulerats.
          </note>
          <note>
            Av ryktesspridningen kring regeringsbildningen har framgått att
            frågan om Öresundsbron har vållat bekymmer. Det var väntat. Centern
            motsatte sig ju med hetta det beslut som riksdagens majoritet
            fattade den 12 juni i år. Centern gick till val med utfästelse
            att stoppa bron.
          </note>
          <note>
            Regeringsförklaringen ger ett besked om att centern har övergett
            detta vallöfte. Miljöprövning skall ske -- men det hade den socialdemokratiska
            regeringen redan beslutat, och det fanns inskrivet i avtal och
            riksdagsbeslut.
          </note>
          <note>
            Men prövningen enligt naturresurslagen som nu sker av regeringen
            själv, bör inte ske i syfte att stoppa projektet. Ambitionen måste
            ju tvärtom vara att vid byggandet utforma projektet så att miljökraven
            kan uppfyllas. Jag är övertygad om att det är möjligt.
          </note>
          <note>
            I regeringsdeklarationen och i de kommentarer som miljöministern
            har gjort i skilda sammanhang talas om en ''fast förbindelse''
            över Öresund. Det sägs ingenting om en bro. Jag utgår ifrån att
            detta uttryckssätt inte döljer en ambition att frångå broprojektet
            till förmån för en annan alternativ lösning, exempelvis en tunnel.
            Det ratificerade avtalet gäller faktiskt en bro -- inget annat.
            Några ytterligare fördröjande utredningar om alternativ kan rimligen
            inte komma i fråga. Jag skulle därför uppskatta om kommunikationsministern
            här ville bekräfta att regeringen nu med kraft kommer att driva
            detta projekt vidare så att avtalets utfästelse om att inleda
            brobygget under 1993 kan förverkligas.
          </note>
          <note>
            De s.k. storstadsförhandlingarna lade en god grund för trafiklösningar
            i Stockholm, Göteborg och
          </note>
          <note>
            Malmö. Syftet är att förbättra miljön och öka framkomligheten
            genom satsning på kringfartsleder och spårbunden trafik.
          </note>
          <note>
            Principöverenskommelserna måste nu följas upp med beslut som
            möjliggör avgiftsfinansiering av storstadsbilismen. Här noterade
            jag att kommunikationsministern visar litet irritation över att
            vi inte hade anvisat pengar för det här. Men det gäller en förhandling
            mellan flera parter, och förhandlingarna måste ju leda till ett
            avslut där alla parters åliggande klargörs. Innan dess har vi
            inte bedömt det vara rimligt att börja förskottera pengar. Men
            kommunikationsministern har nu bollen att snabbt driva frågan
            vidare. Naturligtvis är även de övriga parternas ambitioner avgörande.
          </note>
          <note>
            I propositionen om näringspolitik för tillväxt angavs riktlinjer
            och skapades förutsättningar för finansiering av ett omfattande
            utbyggnadsprogram för vägar och järnvägar. Riksdagen fattade beslut
            i maj, och den socialdemokratiska regeringen har med stor kraft
            drivit detta arbete vidare.
          </note>
          <note>
            Vi kunde därför under sommaren och hösten fatta beslut om en
            rad stora satsningar. De besluten omfattar bl.a. norra stambanan
            och ostkustbanan med en anpassning för snabbtåg till Sundsvall.
            Jan
          </note>
          <note>
            Jennehag bör uppmärksamma att vi redan den 29
          </note>
          <note>
            augusti fattade det första beslutet om att anvisa 300
          </note>
          <note>
            miljoner till detta. Besluten omfattar vidare västkustbanan med
            tunnel genom Hallandsåsen,
          </note>
          <note>
            Mälarbanan, Svealandsbanan och Arlandabanan.
          </note>
          <note>
            I fråga om väginvesteringar har ett antal projekt beslutats som
            gäller E 4. De projekten gäller Höga kusten-bron över Ångermanälven
            och förbifart
          </note>
          <note>
            Vaggeryd. Stora satstningar har också inletts på E 6
          </note>
          <note>
            och E 3. Det talas om behov att tidigarelägga vägoch järnvägsinvesteringar
            i syfte att stimulera konjunkturen, och det är bra. Men jag vill
            i sammanhanget erinra om att den socialdemokratiska regeringen
            redan den 5
          </note>
          <note>
            september fattade beslut om sådana insatser utöver de här redan
            nämnda stora projekten.
          </note>
          <note>
            Beslutet den 5 september gällde byggen till en kostnad av 1,7
            miljarder kronor. Det gällde en rad projekt med spridning över
            hela landet med särskilt sikte på att stimulera sysselsättningen
            där arbetslösheten är störst. Däri ingår också ett antal järnvägsprojekt,
            bl.a. Bergslagspendeln och järnvägen Hällnäs--Storuman. Det är
            viktigt att dessa arbeten snarast kommer i gång, i de fall där
            de inte redan har startat.
          </note>
          <note>
            Jag välkomnar naturligtvis ytterligare satsningar.
          </note>
          <note>
            Men min enträgna vädjan är nu att kommunikationsministern driver
            på så att de fattade besluten om väg- och järnvägsbyggen leder
            till att spadarna sätts i jorden och att det leder till arbete.
            Vi behöver nu komma i gång med detta.
          </note>
          <note type="speaker">
            Anf. 156 ULLA ORRING (fp) replik:
          </note>
          <note>
            Herr talman! Jag höll på att säga herr kommunikationsminister
            Georg Andersson, men så är ju inte fallet nu. Jag tycker att Georg
          </note>
          <note>
            Andersson gjorde en alltför glättig beskrivning av de insatser
            som den förra regeringen gjorde under sin regeringsperiod. De
            uppräkningar som Georg
          </note>
          <note>
            Andersson gjorde berör inte särskilt mycket den region som Georg
            Andersson själv kommer från, norra Norrland. Den satsning som
            gjordes på vägar, E 4, stannade vid Sundsvall. Det skedde en mindre
            ombyggnad uppe vid Piteå. Man fick inte ett öre till E 4 genom
            Västerbotten.
          </note>
          <note>
            Jag väntade mig faktiskt att Georg Andersson skulle ta upp frågan
            om Botniabanan och inställningen till den. Jag har haft många
            debatter med Georg Andersson under dessa år som har gällt trafiken
            och järnvägstrafiken i Västerbotten och satsningarna på Botniabanan
            och inlandsbanan.
          </note>
          <note>
            Det har även gällt satsningar på snabbtåg till
          </note>
          <note>
            Sundsvall. Jag vet att Georg Anderssons utredningsman, Kaj Janérius,
            sade att det inte skall gå några persontåg norr om Sundsvall.
            Vi har fått kämpa med näbbar och klor för att upprätthålla den
            trafik vi har.
          </note>
          <note>
            Nu nämner Georg Andersson upprustningen av stambanan. Den upprustningen
            hade varit försummad i många år, så det var inte en dag för tidigt
            att den kom till stånd.
          </note>
          <note>
            Min fråga till Georg Andersson är: Vad anser
          </note>
          <note>
            Georg Andersson om Botniabanan och om inlandsbanan.
          </note>
          <note type="speaker">
            Anf. 157 GEORG ANDERSSON (s) replik:
          </note>
          <note>
            Herr talman! Ulla Orring fortsätter som tidigare, och vi kan
            för all del hålla på med det här, både här och på hemmaplan.
          </note>
          <note>
            Vad var det för fel i min uppräkning? Ulla Orring sade att jag
            gav en glättat bild. Vad jag sade var sakligt och riktigt, och
            det vittnade om en mycket ambitiös politik, som jag vågar påstå
            saknar motstycke under efterkrigstiden.
          </note>
          <note>
            Detta har mycket liten betydelse för Västerbotten, påstår Ulla
            Orring.
          </note>
          <note>
            Det var en rad olika projekt som fick pengar under min tid som
            kommunikationsminister, i synnerhet under det senaste halvåret.
            30 extra miljoner anslogs till bäringshöjande åtgärder, 43 miljoner
            till extra insatser för väginvesteringar i inlandet, 60
          </note>
          <note>
            miljoner till Storuman, 80 miljoner kr. i investeringar på inlandsbanan,
            osv.
          </note>
          <note>
            Det är ett väldigt insnävt och inkrökt betraktelsesätt när Ulla
            Orring säger att de pengar som anslogs till E 4 inte hamnade inom
          </note>
          <note>
            Västerbottens gränser. Men det är faktiskt så att de stora satsningarna
            norr om Västerbotten och framför allt söder om Västerbotten har
            utomordentligt stor betydelse för Västerbottens näringsliv. En
            ny bro över Ångermanälven förkortade avståndet mellan övre Norrland
            och det övriga landet med 8,5 km. Det betyder enormt mycket för
            näringslivet också i Västerbotten. De stora satsningar som pågår
            på norra stambanan och som även de saknar motstycke under efterkrigstiden
            faller huvudsakligen inom
          </note>
          <note>
            Västerbottens gränser. De handlar om projekt som just nu pågår
            och som har storleksordningen en kvarts miljard kronor.
          </note>
          <note>
            Den falska beskrivning som Ulla Orring försöker föra vidare i
            sin buskpropaganda skall inte ha framgång i den här kammaren.
          </note>
          <note type="speaker">
            Anf. 158 ULLA ORRING (fp) replik:
          </note>
          <note>
            Herr talman! Det hjälper, Georg Andersson inte med brösttoner.
            Detta är inte någon falsk beskrivning, utan det är en beskrivning
            av verkligheten. Det har inte satsats ett öre på E 4
          </note>
          <note>
            genom Västerbotten. Standarden på E 4 är inte värdig en Europaväg.
            Den är smal, och den har dåliga vägrenar, och detta förorsakar
            olyckstillbud i stor mängd. 400 mil grusvägar fick inte tillräckligt
            mycket medel för att kunna rustas upp, utan vägverket har t.o.m.
            sagt att man skall tolerera en lägre standard på dessa vägar.
          </note>
          <note>
            Så till järnvägsprojekten. Ett faktum var, Georg
          </note>
          <note>
            Andersson, att norra stambanan var så nedgången, att man inte
            kunde transportera det gods som behövde transporteras på norra
            stambanan genom
          </note>
          <note>
            Västerbotten.
          </note>
          <note>
            Den här debatten kommer vi säkerligen att fortsätta. Jag önskar
            den nya kommunikationsministern lycka till. Den gamla politiken
            var dålig.
          </note>
          <note type="speaker">
            Anf. 159 GEORG ANDERSSON (s) replik:
          </note>
          <note>
            Herr talman! Det är riktigt att stora delar av järnvägsnätet
            är nedkört, men jag tycker att det är något orättvist att belasta
            mig för detta. Detta har uppkommit under hela efterkrigstiden.
            Såvitt jag kommer ihåg gjordes det inga stora satsningar under
            de sex år som de borgerliga regerade i det här landet. Nu har
            vi satt i gång satsningar på norra stambanan, i Västerbotten och
            i andra delar av landet. Detta bör väl ändå i rättvisans namn
            erkännas. Vi är överens om att detta har försummats under årens
            lopp, men under senare år har det äntligen skett satsningar, och
            jag är stolt över att ha varit kommunikationsminister under den
            tiden.
          </note>
          <note>
            Förste vice talmannen anmälde att Ulla Orring anhållit att till
            protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 160 ROLAND LÉBEN (kds):
          </note>
          <note>
            Herr talman! Först ett tack till kommunikationsministern, Mats
            Odell, för det offensiva sättet att närma sig kommunikationsfrågorna.
          </note>
          <note>
            Jag vill ägna några minuter till att lyfta fram några tankar
            om den fysiska infrastrukturens betydelse.
          </note>
          <note>
            Min framställning kommer delvis att likna ett inlägg under det
            regionalpolitiska avsnittet, men som tidigare har sagts hör dessa
            båda områden faktiskt ihop. Jag anmälde mig också till ett inlägg
            i den debatten, men blev av ''fördelningspolitiska'' skäl flyttad
            till ämnet Trafik.
          </note>
          <note>
            ''Hela Sverige skall leva'' är välkända ord från regeringsdeklarationen
            och även från andra sammanhang. Dessa ord uttrycker en samstämmig
            känsla, förankrad i den svenska folksjälen, och de orden i regeringsdeklarationen
            har noterats i hela landet.
          </note>
          <note>
            Utan en målmedveten satsning på bevarande och utvecklande av
            infrastrukturen kan inte hela
          </note>
          <note>
            Sverige leva. De mindre tätbefolkade områdena kan då inte bestå
            som en fullvärdig del av landet.
          </note>
          <note>
            En sådan situation skulle i sin tur vara förödande för de stora
            tätbefolkade regionerna och därmed för hela landet och dess välfärd.
          </note>
          <note>
            En fungerande infrastruktur är lika viktig i alla delar av landet.
            Situationen i det som kallas glesbygd, i inlandet och Norrland,
            är den att underhållet av vägar och transportleder är kraftigt
            eftersatt. Det finns även behov av helt nya vägar för att öka
            tillgänglighet och knyta ihop samhällen på ett i dagsläget lämpligt
            sätt.
          </note>
          <note>
            Det senaste riksmötet antog, som vi också hört i dag, i maj det
            som i dagligt tal kallas tillväxtpropositionen, Näringsproposition
            för tillväxt. Det var ett stort och i långa stycken mycket bra
            beslut. Vi kristdemokrater tog emot propositionen med glädje.
            Vi konstaterade, trots det positiva, att den ändå var alltför
            mycket präglad av omsorgen om befolkningstätaste regionerna på
            viss bekostnad av glesbygden.
          </note>
          <note>
            Vi kristdemokrater framförde då önskemål om 10
          </note>
          <note>
            à 15 miljarder kronor utöver de i propositionen anvisade medlen,
            medel som bör kunna frigöras i samband med utförsäljning av statliga
            företag.
          </note>
          <note>
            Jag vill med bilden av ett träd illustrera relationen mellan
            de stora tätorterna och glesbygden. De befolkningsrika delarna
            av landet är som det resliga och livskraftiga trädet. Kom ihåg
            bara, att inget resligt träd finns utan sin motsvarighet i ett
            rotsystem! Rotsystemet är för trädet lika viktigt som landsbygden
            är för tätortsregionerna. Lika litet som trädet kan leva utan
            rotsystemet, kan tätorterna leva utan det som kallas landsbygd.
            De mindre och medelstora samhällena, tillsammans med den utpräglade
            landsbygden, är en omistlig del av Sverige som också har tillfört
            landet stora värden. Dessa regioner kommer även i framtiden att
            behövas i arbetet att göra ett bra land bättre.
          </note>
          <note>
            Herr talman! Såsom vattnet tas upp genom rotsystemet och tillför
            näring till hela trädet, så måste resurserna som ställs till förfogande
            för upprustning av infrastrukturen komma även glesbygden till
            del.
          </note>
          <note>
            Låt mig få återvända till tillväxtpropositionen och det beslut
            som fattades. När man talar om snabba tågförbindelser i Mälardalen,
            då stannar tåget i
          </note>
          <note>
            Örebro!
          </note>
          <note>
            Bältet genom Mellansverige går faktiskt över
          </note>
          <note>
            Karlstad och mot Oslo. Det värmländska Karlstad är i hög grad
            levande i en nyckelposition. Värmland formligen ropar efter snabbtåg.
            Högskolan, industrin, servicenäringen m.fl. är i stort behov av
            att vi satsar på infrastrukturen. Värmlands glesbygd har stora
            problem och är i stort behov bl.a. av upprustning av nergångna
            vägar. Det finns belagda samband mellan ökning av vägflödeskapacitet
            och ökning av arbetsproduktivitet i en region.
          </note>
          <note>
            Europa är inne i en tid då man satsar på järnvägens förnyelse
            och även på vattenvägarnas förnyelse.
          </note>
          <note>
            Det finns anledning att se till att vi inte hamnar alltför långt
            på efterkälken. Det är hög tid att vi i
          </note>
          <note>
            Sverige accelererar arbetet på en järnvägens renässans.
          </note>
          <note>
            Omsorgen om vår miljö kräver också att sträckan
          </note>
          <note>
            Stockholm -- Karlstad får en stärkt konkurrenskraft gentemot
            flyget.
          </note>
          <note>
            Det borde inte vara så, att flyget för många är självklart när
            det gäller att förflytta sig de futtiga 30
          </note>
          <note>
            mil det handlar om mellan Karlstad och Stockholm.
          </note>
          <note>
            Järnvägen behövs både för person- och för godstransporter. Vi
            kristdemokrater kommer med stort intresse att följa kommunikationsdepartementets
            agerande i dessa frågor.
          </note>
          <note>
            Herr talman! Avslutningsvis vill jag påminna om att
          </note>
          <note>
            Sverige i jämförelse med EG-länderna är en enda stor glesbygd.
            Vi skall in i EG och konkurrera med länder som har korta och effektiva
            transporter från producent till konsument.
          </note>
          <note>
            Jag konstaterar att den nya regeringen har ett bra program för
            att vitalisera näringslivet, och det sker i grevens tid -- om
            uttrycket tillåts numera -- med tanke på situationen i det svenska
            näringslivet. Mot den bakgrunden vädjar jag till kommunikationsminister
            Mats Odell att noggrant överväga det som här har anförts.
          </note>
          <note type="speaker">
            Anf. 161 YNGVE WERNERSSON (s):
          </note>
          <note>
            Herr talman! Kraftfulla satsningar på infrastrukturen är den
            bästa regionalpolitiska åtgärd som kan vidtas. Att öka insatserna
            under en lågkonjunktur är både av resursskäl och av arbetsmarknadsmässiga
            skäl en riktig åtgärd.
          </note>
          <note>
            Den tidigare socialdemokratiska regeringen har, som framförts
            i debatten, beslutat om och avsatt pengar till infrastruktursatsningar
            i en storleksordning som aldrig tidigare skådats.
          </note>
          <note>
            Västmanland är ett län som i mycket stor utsträckning berörs
            av dessa infrastruktursatsningar. Det är nu den nya borgerliga
            regeringens ansvar att fullfölja och förverkliga dessa viktiga
            projekt. Den ökande arbetslösheten i länet gör det särskilt angeläget
            att omedelbart sätta i gång med en rad åtgärder, av vilka jag
            skall nämna de viktigaste.
          </note>
          <note>
            Det gäller främst Mälarbanan, som är benämningen på tågförbindelsen
            Örebro--
          </note>
          <note>
            Västerås--
          </note>
          <note>
            Stockholm. Dagsläget är att ett samarbetsavtal med
          </note>
          <note>
            MIAB (Mälarbaneintressenternas aktiebolag) och banverket håller
            på att utformas.
          </note>
          <note>
            Personalresurserna på banverket är dock hårt ansträngda. Här
            har regeringen ett ansvar för att verket har tillräckliga personalresurser,
            så att projektet inte riskerar att försenas.
          </note>
          <note>
            Bergslagspendeln, som är av stor betydelse för
          </note>
          <note>
            Bergslagen, måste förverkligas enligt tidigare regeringsbeslut.
          </note>
          <note>
            Tågförbindelsen mellan Gävle och Örebro har stora möjligheter
            att utvecklas och bli lönsam, om nuvarande stöd till upphandling
            av olönsam interregional trafik används på ett annat sätt. I
          </note>
          <note>
            stället för ett årligt köp av trafik kan pengarna användas till
            inköp av mer ändamålsenligt vagnmaterial. För att möjliggöra denna
            nya inriktning är ett regeringsinitiativ nödvändigt, och jag förväntar
            mig att det tas så snart som möjligt.
          </note>
          <note>
            Framkomligheten i Södertälje kanal är av avgörande betydelse
            för den viktiga
          </note>
          <note>
            Mälarsjöfarten. Genom olika insatser har kanalens kapacitet kunnat
            ökas under årens lopp. Den senaste stora insatsen gjordes i mitten
            av 1970-talet, då också farlederna i Mälaren förbättrades. Då
            kunde båtstorleken i det närmaste fördubblas till ca
          </note>
          <note>
            8 000 ton.
          </note>
          <note>
            Nu är det aktuellt med ytterligare förbättringar i kanalen. Genom
            att satsa ca 20 milj.kr. skulle kanalens kapacitet -- Mälarmaximum
            -- kunna ökas till 11 000--12 000 ton.
          </note>
          <note>
            Sjöfartsverket är mycket intresserat av en utbyggnad och har
            lovat sin medverkan. Tyvärr saknas en del av finansieringen. Staten
            skulle med andra regler för infrastrukturfonden än de nu gällande
            kunna lämna ett värdefullt bidrag till en rejäl förbättring av
            näringslivsförutsättningarna i
          </note>
          <note>
            Mälarområdet. Jag anser därför att reglerna för infrastrukturfonden
            borde ändras, så att dessa pengar kunde användas för sjöfartens
            främjande.
          </note>
          <note>
            Väganslagen till Västmanlands län har använts till att klara
            utbyggnaden av Bergslagspendeln. Några resurser till angelägna
            vägprojekt har därför inte funnits. Det finns därför ett stort
            uppdämt behov av underhåll, upprustning och nybyggnader av vägnätet
            i länet. Trafiksäkerhet, miljö och snabbhet skulle förbättras
            om länsstyrelsens vägplaner kunde genomföras.
          </note>
          <note>
            Ett stort, viktigt projekt, som ligger allt för långt fram i
            tiden, är en utbyggnad av E 18 Köping--
          </note>
          <note>
            Arbåga. Genom ett positivt beslut nu skulle arbetet komma i gång
            hösten 1992.
          </note>
          <note>
            Genom ökat väganslag eller beredskapsarbeten får arbetslösa bygg-
            och anläggningsarbetare meningsfull sysselsättning, och angelägna
            vägprojekt kan förverkligas. Det här gäller verkliga jobb, inte
            bara förhoppningar om effekterna av skattesänkningar för företag.
          </note>
          <note>
            Anf. 162 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Herr talman! Först vill jag än en gång tacka de tidigare talarna
            för de välgångs- och lyckönskningar som jag har fått.
          </note>
          <note>
            Jag har fått en del frågor och synpunkter som jag kort tänker
            kommentera. Först vänder jag mig till
          </note>
          <note>
            Rolf Clarkson som tog upp rederistödet. Jag vill bara säga att
            vi inom kommunikationsdepartementet håller på att se över den
            subventionen. Utgångspunkten är att vi skall kunna avveckla den
            under sådana former att de företag som det är fråga om kan leva
            vidare och utvecklas. Därför krävs det att man ser över den ganska
            komplicerade bild som vi har framför oss.
          </note>
          <note>
            Ulla Orring och även Roland Lében tar upp frågor om kommunikationerna
            i glesbygd, framför allt i
          </note>
          <note>
            Norrland. Jag kan berätta att det AMS-paket som regeringen nu
            håller på att förbereda med all sannolikhet kommer att innehålla
            en hel del pengar för mindre objekt i de här områdena. Bl.a. är
            det mycket troligt att det blir ytterligare tidigareläggning av
            det ''paket'' som riksdagen antog 1987. Det kommer både sysselsättningen
            i de värst drabbade regionerna och näringarna i skogslänen till
            godo. Det handlar om de mindre vägarna från Värmland och uppåt.
          </note>
          <note>
            Lars Svensk tog upp en mycket viktig aspekt, nämligen att försöka
            få ett systemtänkande i kollektivtrafiken. Detta är något som
            vi skall ta till oss. Jag vet att detta tänkande finns, men jag
            tror att det behöver utvecklas ännu mer. Det hjälper inte att
            ha en mycket väl fungerande del i kedjan.
          </note>
          <note>
            Om inte hela kedjan fungerar är satsningen delvis förgäves.
          </note>
          <note>
            Georg Andersson, min företrädare, tog upp frågan om vad som menas
            med en fast förbindelse. Jag tror att både Georg Andersson och
            jag i och för sig tycker att fasta förbindelser i alla sammanhang
            är bra. I det här fallet är det väl ingen hemlighet att regeringen
            inte i första hand ägnar sig åt semantik, utan det handlar här
            i allra högsta grad om politik.
          </note>
          <note>
            Ordet förbindelse motiveras faktiskt av att det är fråga om både
            en bro och en tunnel. Det kan inte vara någon hemlighet för Georg
            Andersson heller.
          </note>
          <note>
            Jag kan också försäkra honom att det inte finns några resonemang
            i regeringen om att frångå det folkrättsligt bindande avtal som
            Sverige har ingått med Danmark om just en fast förbindelse över
          </note>
          <note>
            Öresund.
          </note>
          <note>
            (forts. prot. 13)
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Redogörelse
          </note>
          <note>
            1991/92:2 till finansutskottet
          </note>
          <note>
            Motionerna
          </note>
          <note>
            1991/92:Sk1 till skatteutskottet
          </note>
          <note>
            1991/92:K1 till konstitutionsutskottet
          </note>
          <note>
            1991/92:U1 till utrikesutskottet
          </note>
          <note>
            1991/92:Jo5--Jo15 till jordbruksutskottet
          </note>
          <note>
            1991/92:T1 till trafikutskottet
          </note>
          <note>
            1991/92:Fi1 och Fi2 till finansutskottet
          </note>
          <note>
            1991/92:Ju1 och Ju2 till justitieutskottet
          </note>
          <note>
            1991/92:Sf1--Sf3 till socialförsäkringsutskottet
          </note>
          <note>
            5 § Bordläggning
          </note>
          <note>
            Föredrogs och bordlades
          </note>
          <note>
            Proposition
          </note>
          <note>
            1991/92:30 En särskild nämnd för utlänningsärenden
          </note>
          <note>
            Motionerna
          </note>
          <note>
            med anledning av prop. 1991/92:10 Statsbidrag till förbättringar
            av den fysiska miljön i skolan
          </note>
          <note>
            1991/92:Ub1 av Larz Johansson (c)
          </note>
          <note>
            med anledning av prop. 1991/92:13
          </note>
          <note>
            Frikommunförsöket
          </note>
          <note>
            1991/92:K2 av Ylva Annerstedt (fp)
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 16 oktober
          </note>
          <note>
            1991/92:13 av Birger Andersson (c) till statsrådet
          </note>
          <note>
            Bo Könberg om legitimation av naprapater:
          </note>
          <note>
            Intresset för och tilltron till naprapatin, som är en s.k. manuell
            medicin, har blivit allt större under de senaste årtiondena.
          </note>
          <note>
            År 1985 tillsattes alternativmedicinkommittén med uppgift att
            utreda den alternativa medicinens ställning i vårt land. Kommittén
            föreslog legitimering av Dr's of Chiropractic, men ej av Dr's
            of Naprapathy. På grundval av kommittéförslaget beslöt riksdagen
            våren 1989 om legitimation för de förstnämnda. I flera år har
            motioner väckts bl.a. av mig om legitimation av naprapater.
          </note>
          <note>
            Utbildningen av naprapater sker i Sverige sedan
          </note>
          <note>
            1971 vid Naprapatic School i Stockholm.
          </note>
          <note>
            Utbildningstiden är fyra års heltidsstudier.
          </note>
          <note>
            Inträdeskravet är gymnasiekompetens. Kursplanen upptar en rad
            medicinska och andra ämnesområden. Av 150--175 sökande intas 65
            varje år.
          </note>
          <note>
            Utbildningen är anpassad efter svenska förhållanden. Svenska
            myndigheter har möjlighet till påverkan och kontroll av utbildningen.
          </note>
          <note>
            Alternativmedicinkommittén kom med sitt slutbetänkande 1989.
            Det är synnerligen anmärkningsvärt att alternativmedicinkommittén
            inte såg som sin uppgift att göra erforderliga kartläggningar
            av naprapaternas utbildning, deras kompetens, naprapatins ställning
            och inriktning m.m., som kan anses krävas som underlag för ett
            beslut om legitimation.
          </note>
          <note>
            Ovan har i korthet redovisats utbildningen av naprapater. Det
            är angeläget att frågan om legitimation av naprapater får en snabb
            och positiv lösning. Det är viktigt ur samhällets synpunkt att
            både kunna påverka utbildning och till fullo kunna utnyttja landets
            sjukvårdsresurser i form av utbildade personer. Det ger också
            trygghet för alla som vänder sig till en naprapat, att veta att
            det är en av samhället legitimerad naprapat. Det är också av stor
            betydelse för gruppen naprapater att få en officiell legitimation
            och i högre grad kunna samverka med övriga i sjukvården.
          </note>
          <note>
            Våren 1990 beslöt en majoritet i riksdagen om breddat underlag
            för mervärdeskatt. Genom detta beslut momsbelades från årsskiftet
            1990/91
          </note>
          <note>
            sjukvård, som ges av utövare utan legitimation.
          </note>
          <note>
            Naprapaterna och deras patienter drabbades i princip av en 25-procentig
            moms jämfört med behandling utförd av legitimerad yrkesgrupp.
          </note>
          <note>
            Mot bakgrund av ovanstående vill jag fråga statsrådet:
          </note>
          <note>
            När avser regeringen att lägga fram förslag om legitimation av
            Doctors of Naprapathy?
          </note>
          <note>
            den 16 oktober
          </note>
          <note type="speaker">
            1991/92:14 av Birgit Henriksson (m) till justitieministern om
            skadeståndsansvaret vid användning av polishund:
          </note>
          <note>
            Enligt en mycket gammal lagstiftning (prop.
          </note>
          <note>
            1943:191) gäller strikt ansvar även för polisens övervakningshundar
            när dessa är i tjänst. Frågan om skador orsakade av tjänstehundar
            har inte behandlats i de snart halvsekelgamla förarbetena till
            lagen.
          </note>
          <note>
            Den 10 januari 1991 tillställdes den dåvarande regeringen en
            skrivelse från Rikspolisstyrelsen.
          </note>
          <note>
            Inget har hänt, utom att skrivelsen sänts vidare till
          </note>
          <note>
            ''Kommissionen för skadegörelse''. Jag anser att man måste ifrågasätta
            att staten skall bära strikt skadeståndsansvar i fall då polisen
            på ett korrekt sätt använder sina tjänstehundar vid myndighetsutövning.
          </note>
          <note>
            Även om man inte kan ingripa i pågående fall vill jag dock relatera
            bakgrunden till att jag återigen tar upp denna fråga.
          </note>
          <note>
            I somras kunde vi följa spaningsarbetet efter rymligen Ursut
            och hand medfånge. Alla viste att
          </note>
          <note>
            Ursut var beväpnad. Det har även framkommit att han vid ett par
            tillfällen använt vapnet -- om än inte med personskada som följd
            denna gång. Alla som deltog i spaningsarbetet visste att de hade
            att göra med en desperat rymling. Människor vågade inte bo i sina
            sommarstugor, de vågade inte gå ut, många äldre ensamstående levde
            i skräck under en lång tid.
          </note>
          <note>
            När Ursut greps var han ensam och hade lagt ifrån sig vapnet.
            Han greps av en hundförande polisman.
          </note>
          <note>
            Denne uppfattade snabbt situationen och gav hunden order att
            ingripa. I dag har Ursut begärt skadestånd. En hel bygd är i uppror.
            Det strider mot den allmänna rättsuppfattningen att skadestånd
            skall kunna utbetalas i ett fall som det ovan relaterade.
          </note>
          <note>
            Det är ofrånkomligt att skador ibland uppstår vid övervakningshundarnas
            arbete. Försöker någon gå till anfall eller avvika från platsen,
            är hunden dresserad att gå till attack -- med åtföljande risk
            för skada på person och egendom. Frågan om skador av vapen som
            används vid tjänsteutövning har beaktats i förarbetena till skadeståndslagen
            (prop.
          </note>
          <note>
            1972:5) och har bedömts icke böra omfattas av strikt ansvar.
            Jag anser -- liksom RPS -- att skadeståndsfrågan inte skall bedömas
            annorlunda när polisman använder sig av tjänstehund än när denne
            använder sig av tjänstevapen.
          </note>
          <note>
            Med anledning av ovan anförda vill jag fråga justitieministern
            följande:
          </note>
          <note>
            1. Delar justitieminisern denna min uppfattning gällande strikt
            ansvar för övervakningshund?
          </note>
          <note>
            2. Avser justitieministern med stor skyndsamhet behandla ärendet
            så att polishundar kan fullt utnyttjas under det ansvar som bör
            gälla?
          </note>
          <note>
            7 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 15 oktober
          </note>
          <note type="speaker">
            1991/92:34 av Sten Svensson (m) till socialministern om standardkraven
            på gruppbostäder för åldersdementa:
          </note>
          <note>
            Den förra regeringen beslöt den 12 september 1991
          </note>
          <note>
            att efterkomma riksdagens begäran om förändringar av bostadslåneförordningen
            vad gäller grupbostäder för åldersdementa. Den förra regeringens
            förordning går dock inte så långt som en borgerlig avvikande mening
            med anledning av
          </note>
          <note>
            ÄDEL-beslutet i riksdagen den 13 december 1991
          </note>
          <note>
            önskade. I den avvikande meningen konstaterades det att planering
            och byggande av gruppbostäder för åldersdementa borde präglas
            av flexibilitet när det gällde standardkraven för dessa bostäder.
            Bl.a.
          </note>
          <note>
            var det inte sällan motiverat att efterge kravet på att bostäderna
            skall ha kokmöjlighet (1990/91:SoU9
          </note>
          <note>
            s. 167).
          </note>
          <note>
            Jag vill därför ställa följande fråga:
          </note>
          <note>
            När ämnar regeringen efterkomma den borgerliga avvikande meningen
            om standardkraven på bostäder för åldersdementa?
          </note>
          <note>
            den 16 oktober
          </note>
          <note>
            1991/92:35 av Fredrik Reinfeldt (m) till statsrådet
          </note>
          <note>
            Bo Lundgren om gränsen för tullfri införsel:
          </note>
          <note>
            En person som återvänder till Sverige efter en utlandsresa har
            rätt att föra med sig varor inköpta utomlands till ett värde motsvarande
            högst 1 000 kr.
          </note>
          <note>
            Är värdet högre än detta är personen tvingad att förtulla varorna.
            Beloppet 1 000 har varit oförändrat under många år. Att inköpa
            varor för mer än 1 000 kr. under en utlandsvistelse är nog mer
            regel än undantag. Att höja denna gräns -- och det rejält -- synes
            definitivt befogat. Den borde också kunna variera beroende på
            resans längd och/eller avståndet: t.ex. en högre nivå om resan
            skett utanför Europa.
          </note>
          <note>
            Min fråga blir därför:
          </note>
          <note>
            Är statsrådet beredd att föreslå en högre gräns av tullfri införsel
            anpassad till den allmänna kostnadsutvecklingen?
          </note>
          <note>
            1991/92:36 av Sten-Ove Sundström (s) till statsrådet Bo Lundgren
            om skatten på bensin:
          </note>
          <note>
            I regeringsförklaringen avgavs bl.a. att skatten på inrikes persontrafik
            kommer att sänkas från årsskiftet.
          </note>
          <note>
            Diskussionen om vägtrafiken och bilismens kostnader har varit
            intensiv under de senaste åren.
          </note>
          <note>
            Främst gäller det glesbygdsbilismens ökade kostnader. Med det
            geografiskt spridda boende som finns i t.ex. Norrlands inland
            är det svårt att skapa en effektiv kollektivtrafik. I
          </note>
          <note>
            storstadsområdena möjliggör befolkningsunderlaget bättre förutsättningar
            för en väl utvecklad kollektivtrafik. Det är därför viktigt att
            kostnaderna för privatbilismen i glesbygden kan hållas nere, eftersom
            det ofta är den enda möjligheten till persontransporter.
          </note>
          <note>
            Jag vill därför ställa följande fråga till statsrådet:
          </note>
          <note>
            Innebär regeringsförklaringen att även glesbygdsbilisten kommer
            att få del av momssänkningen på persontrafiken t.ex. genom en
            skattesänkning på bensinpriset?
          </note>
          <note type="speaker">
            1991/92:37 av Sten Andersson i Malmö (m) till socialministern
            om alkohollagstiftningen:
          </note>
          <note>
            ''Åldern för att få dricka alkohol på krogen bör höjas från 18
            till 20 år.'' Det anser den nye biträdande socialministern Bo
            Könberg (fp). Han framhåller att ståndpunkten är personlig och
            att frågan ännu inte har diskuterats inom regeringen.
          </note>
          <note>
            Allt detta enligt text-TV den 15 oktober.
          </note>
          <note>
            Hur överensstämmer dessa personliga åsikter med regeringens löfte
            att se över onödigt och byråkratiskt krångel i den nuvarande alkohollagstiftningen?
          </note>
          <note>
            1991/92:38 av Fredrik Reinfeldt (m) till statsrådet
          </note>
          <note>
            Bo Lundgren om det privata pensionssparandet:
          </note>
          <note>
            Många arbetsverksamma, inte minst unga, oroar sig för ATP-systemets
            framtid. Pensionspengarna kan vara slut den dag som de födda på
            50- resp. 60-
          </note>
          <note>
            talet går i pension. Samtidigt är det privata sparandet i kris.
          </note>
          <note>
            Ett sätt att åtgärda båda dessa problem är att uppmuntra det
            privata pensionssparandet. Den tidigare regeringen införde en
            löneskatt på 22,2 %
          </note>
          <note>
            på frivilligt pensionssparande, vilket motverkar det privata
            sparandet.
          </note>
          <note>
            Min fråga blir därför:
          </note>
          <note>
            Vilka åtgärder vill statsrådet vidta för att stimulera det privata
            pensionssparandet?
          </note>
          <note>
            8 § Kammaren åtskildes kl. 20.10.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 3 §
          </note>
          <note>
            anf. 21 (delvis),
          </note>
          <note>
            av förste vice talmannen därefter t.o.m. anf. 45,
          </note>
          <note>
            av andre vice talmannen därefter t.o.m. anf.78
          </note>
          <note>
            (delvis),
          </note>
          <note>
            av tredje vice talmannen därefter t.o.m. anf. 114
          </note>
          <note>
            (delvis),
          </note>
          <note>
            av talmannen därefter t.o.m. anf. 129,
          </note>
          <note>
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
