<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199192</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199192</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199192--20</head>
          <docDate when="1991-11-07">1991-11-07</docDate>
        </div>
      </front>
      <body>
        <div>
          <note>
            Meddelande om ändringar i kammarens sammanträdesplan
          </note>
          <note type="speaker">
            Anf. 1 FÖRSTE VICE TALMANNEN:
          </note>
          <note>
            Jag får meddela att det blir två nyinsatta sammanträden för bordläggning
            dels fredagen den
          </note>
          <note>
            8 november kl. 13.00, dels måndagen den 11
          </note>
          <note>
            november kl. 15.00.
          </note>
          <note>
            Torsdagen den 21 november blir det interpellationssvar kl. 12.00
            och eventuellt information från regeringen kl. 14.30. Måndagen
            den 2 december hålls bordläggningsplenum kl.
          </note>
          <note>
            15.00, torsdagen den 5 december blir det interpellationssvar
            kl. 12.00 och eventuellt information från regeringen kl. 14.30.
            Torsdagen den 19 december anordnas arbetsplenum med början kl.
            9.00.
          </note>
          <note>
            Det tidigare aviserade sammanträdet fredagen den
          </note>
          <note>
            20 december utgår.
          </note>
          <note>
            1 § Svar på interpellation 1991/92:2 om
          </note>
          <note>
            Cypern
          </note>
          <note>
            Anf. 2 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Hans Göran Franck har frågat mig hur regeringen
            bedömer förutsättningarna för en snar fredlig uppgörelse på Cypern
            och om regeringen avser agera för att bidra till en lösning av
            konflikten.
          </note>
          <note>
            Cypernkonflikten är nu snart 30 år gammal. Det är mycket beklagligt
            att generalsekreterarnas ansträngningar att få till stånd en förhandlingsuppgörelse
            inte lett till framgång. I en tid när ett antal svåra regionala
            konflikter har kunnat biläggas är det rimligt att kräva att även
          </note>
          <note>
            Cypernkrisen utan vidare dröjsmål får en fredlig lösning. Det
            är nu angeläget att parterna i konflikten verkligen besinnar sitt
            ansvar och visar prov på samförstånds- och kompromissvilja. Jag
            delar naturligtvis Hans Göran Francks åsikt att en fredlig lösning,
            för att bli bestående, måste beakta båda folkgruppers rättigheter
            och skyldigheter och fritt godtas av båda.
          </note>
          <note>
            Under våren och sommaren har vi sett förnyade ansträngningar
            av FNs generalsekreterare i syfte att få i gång förhandlingar
            mellan parterna. President
          </note>
          <note>
            Bushs uttalande i början av augusti om att en
          </note>
          <note>
            Cypernkonferens under FNs generalsekreterare kunde bli aktuell
            redan i september var det mest konkreta exemplet på att frågan
            rörde sig i rätt riktning. Det är dock med besvikelse jag konstaterar,
            att trots generalsekreterarens skickliga och aktiva insatser för
            att få en konferens till stånd, svårigheter har uppstått i sista
            stund.
          </note>
          <note>
            Generalsekreterarens ansträngningar fortsätter dock, och i en
            enhälligt antagen resolution den 11
          </note>
          <note>
            oktober ställde sig säkerhetsrådet bakom hans avsikt att ta upp
            förnyade diskussioner med parterna i början av november. Säkerhetsrådet
            uppmanar också parterna i konflikten att till fullo samarbeta
            med generalsekreteraren för att möjliggöra ett internationellt
            högnivåmöte före årets slut.
          </note>
          <note>
            Regeringen står helt bakom generalsekreterarens ansträngningar
            och kommer självfallet att ge honom allt stöd vi kan i detta angelägna
            uppdrag.
          </note>
          <note>
            Jag vill också erinra om att Sverige sökt bidra till en lösning
            av konflikten genom en svensk bataljons tjänstgöring i FN-styrkan
            på Cypern (UNFICYP) i
          </note>
          <note>
            23 år, från 1964 till 1987. Vi fortsätter att medverka i UNFICYP,
            även om det numera bara är med en poliskontingent och några officerare
            i högkvarteret.
          </note>
          <note type="speaker">
            Anf. 3 HANS GÖRAN FRANCK (s):
          </note>
          <note>
            Herr talman! Jag tackar utrikesministern för svaret.
          </note>
          <note>
            Det är välgörande att Margaretha af Ugglas klart uttalar att
            det är rimligt att kräva att även
          </note>
          <note>
            Cypernkrisen utan vidare dröjsmål får en fredlig lösning. Det
            är nödvändigt för att uppnå resultat att parterna i konflikten
            till fullo samarbetar med FNs generalsekreterare.
          </note>
          <note>
            Men Turkiet och i synnerhet den turkcypriotiskea makthavaren
            Rauf Denktash har uttalat sig mycket negativt om FNs plan för
            en fredlig uppgörelse.
          </note>
          <note>
            Denktash-regimen gick så långt att den i protest mot FN-resolutionen
            stängde övergångsstället mellan nord och syd i Nicosia för passering
            under tre dagar. Det är sålunda främst dessa parter som utgör
            ett hinder för en fredlig uppgörelse. Såväl
          </note>
          <note>
            Cyperns som Greklands regeringar har uttalat sig positivt om
            FNs och generalsekreterarens insatser.
          </note>
          <note>
            Det gäller nu att utöva mycket starkare press främst mot Turkiet
            att medverka till en fredlig uppgörelse på basis av FNs resolutioner.
            Här borde stormakterna och främst USA spela en betydligt större
            och aktivare roll. Sverige bör verka för detta.
          </note>
          <note>
            Det rör sig om en konflikt som varat alltför länge --
          </note>
          <note>
            30 år, som utrikesministern anger. Av dessa 30 år har norra Cypern
            varit ockuperat av Turkiet i 17 år.
          </note>
          <note>
            Den turkiska invasionen och ockupationen står i uppenbar strid
            med folkrätten.
          </note>
          <note>
            Margaretha af Ugglas har agerat kraftfullt då det rört sig om
            andra ockuperade länder. Det gäller att inte göra någon skillnad
            bereoende på vilket land som genomför aggressionen och ockupationen.
          </note>
          <note>
            Inte heller bör någon skillnad göras beroende på vilket land
            som är offret. Alla ockupationer, var de än förekommer, måste
            upphöra. 90-talet skall enligt FN-beslut vara folkrättens årtionde.
            En viktig insats i folkrättens tecken bör vara att just få slut
            på alla ockupationer.
          </note>
          <note>
            Jag undrar om utrikesministern delar denna uppfattning.
          </note>
          <note>
            Jag anser att Sverige har anledning att vara mer verksamt då
            det gäller hävandet av den turkiska ockupationen, den enda kvarvarande
            i hela
          </note>
          <note>
            Europa. Det har stor betydelse när enskilda länder i Europa agerar
            i denna sak i olika internationella fora och vid kontakter med
            andra länder.
          </note>
          <note>
            Cypern är, som FN fastslagit, en stat. En delning av landet är
            inte acceptabelt. Däremot bör vi stödja de krafter som godtar
            federationstanken, vilket är en rimlig grund för en fredlig lösning.
          </note>
          <note>
            Av stor betydelse är också att stoppa nya turkiska bosättningar
            och åstadkomma en viss avveckling av dem som skett tidigare under
            ockupationstiden på norra Cypern. De avser ca 70 000 personer.
            Dessa är ett flagrant brott mot tillämplig
          </note>
          <note>
            Genèvekonvention, som förbjuder sådana bosättningar i ockuperat
            territorium. Där finns nu en militärstyrka om ca 40 000 man, vilket
            är fullständigt orimligt -- en uppfattning som jag utgår ifrån
            att regeringen delar.
          </note>
          <note>
            Den svenska poliskontingenten, vars arbete är uppskattat, kan
            ytterligare förstärkas och utökas.
          </note>
          <note>
            Poliskontingenterna utgör inte bara en stabiliserande faktor
            utan fullgör också värdefulla humanitära insatser för enskilda
            och familjer på båda sidor, såväl på den södra som på den norra
            sidan.
          </note>
          <note>
            Sverige kan också intensifiera sitt agerande för de mänskliga
            rättigheterna. Jag tänker särskilt på de ca 1 700 försvunna cyprioternas
            öde. De har gripits och bortförts i samband med invasionen och
            ockupationen. Under mitt besök nyligen konfronterades jag med
            anhörigas stora sorg och oro för de försvunna.
          </note>
          <note>
            Här gäller det att utöva påtryckningar på de turkiska myndigheterna
            så att de lämnar en konkret och sanningsenlig redovisning samt
            medger inspektion av turkiska fängelser, där många av de försvunna
            tidigare iakttagits, enligt en mycket stark dokumentation.
          </note>
          <note>
            Är utrikesministern beredd att ta upp denna sak i
          </note>
          <note>
            Europarådets ministerkommitté?
          </note>
          <note>
            Det finns även andra allvarliga kränkningar av de mänskliga rättigheterna,
            bl.a. fall av tortyr.
          </note>
          <note>
            Omkring 180 000 grekcyprioter har under ockupationsåren tvingats
            lämna norra Cypern. De har berättigade krav på att efter eget
            val få återvända till sin hembygd. Sverige bör medverka till ett
            frivilligt återvändande så snart förutsättningar därför föreligger.
          </note>
          <note>
            Anf. 4 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Hans Göran Franck är som vanligt väl insatt i de
            frågor han tar upp här i kammaren, och jag tror mig veta att han
            nyligen har gjort en resa till Cypern. Låt mig först betona att
            det som står i mitt svar om att alla parter i konflikten måste
            kunna visa ansvar och kompromissvilja självfallet gäller även
            Turkiet, som ju är en av de fyra huvudaktörerna i konflikten.
            Regeringen uttrycker här i dag gärna sin förhoppning att den turkiska
            regering som kommer att tillträda efter de allmänna val som ju
            nyligen har hållits skall visa kompromissvilja i Cypernfrågan,
            för att på så sätt bidra till en snabb förhandlingslösning. Jag
            tror att det är alldeles nödvändigt, precis som Hans Göran
          </note>
          <note>
            Franck sade, att generalsekreterarens fortsatta ansträngningar
            får ett mycket starkt stöd av det internationella samfundet.
          </note>
          <note>
            Det är min uppfattning att det allra bästa vi nu kan göra är
            att uttala detta stöd för generalsekreteraren. Jag påminner återigen
            om den enhälligt antagna resolutionen den 11
          </note>
          <note>
            oktober -- den är alltså ganska färsk -- där säkerhetsrådet ställde
            sig bakom hans avsikt att ta upp förnyade diskussioner med parterna
            i början av november. Säkerhetsrådet uppmanade också alla parterna
            i konflikten att till fullo samarbeta.
          </note>
          <note>
            Jag tror att det bästa vi nu kan göra är att stödja dessa generalsekreterarens
            insatser. De ligger mycket nära i tiden, och det måste finnas
            en förhoppning att även det nationella trycket kommer att vara
            så starkt att vi nu får en lösning också i Cypernfrågan, på samma
            sätt som det nu äger rum konfliktlösning på andra håll i världen.
          </note>
          <note type="speaker">
            Anf. 5 HANS GÖRAN FRANCK (s):
          </note>
          <note>
            Herr talman! Vi vet ännu inte någonting om den turkiska regeringens
            ställningstaganden. Mig veterligt har inte heller sammansättningen
            av den klargjorts. Men av allt att döma blir den konservative
            ledaren Demirel statsminister. Han gjorde en del som jag tyckte
            något oroväckande uttalanden, framför allt till stöd för Rauf
            Denktash.
          </note>
          <note>
            Det är enligt min mening alldeles nödvändigt att utöva alla de
            påtryckningar som är möjliga och föra en dialog med den turkiska
            regeringen i den här frågan, och då tror jag att det inte bara
            gäller att hänvisa till FNs generalsekreterare, utan jag tror
            att det är mycket viktigt att de enskilda regeringarna, främst
            i Europa, försöker samla sig till avgörande påtryckningar på Turkiet,
            som jag bedömer nu vara det största hindret för en uppgörelse.
          </note>
          <note>
            Det är inget tvivel om att FNs generalsekreterare hade hoppats
            att man skulle ha kommit längre på grundval av hans egen bakgrundspromemoria
            till den senaste FN-resolutionen. Men det kom grus i maskineriet,
            och gruset i maskineriet är, som också utrikesministern antyder
            i sitt svar, främst Turkiets och Denktash-administrationens ställningstagande.
          </note>
          <note>
            Jag vill till sist bara säga att jag kommer att till utrikesministern
            överlämna en rapport från min resa. I den rapporten finns det
            också ett antal konkreta förslag som jag hoppas att utrikesministern
            tar del av och överväger.
          </note>
          <note>
            Överläggningen var härmed avslutad.
          </note>
          <note>
            2 § Svar på interpellation 1991/92:12 om hyrespolitiken
          </note>
          <note type="speaker">
            Anf. 6 Statsrådet BO LUNDGREN (m):
          </note>
          <note>
            Herr talman! Hans Göran Franck har frågat bostadsministern vilken
            närmare inriktning hyrespolitiken kommer att få för att stärka
            bostadsoch lokalhyresgästernas ställning, hur regeringen ställer
            sig till kraven på friare hyressättning och mer marknadsmässiga
            hyresvillkor i bostäder samt om regeringen avser att göra någon
            utvärdering av lokalhyrorna.
          </note>
          <note>
            Arbetet inom regeringen är så fördelat att det är jag som skall
            svara på interpellationen.
          </note>
          <note>
            Frågor om besittningsskydd och förverkande av hyresrätt rymmer
            många avvägningsproblem. Som
          </note>
          <note>
            Hans Göran Franck nämner övervägs dessa delar av hyreslagstiftningen
            för närvarande av den parlamentariskt sammansatta hyreslagkommittén.
          </note>
          <note>
            Kommittén beräknas redovisa sina överväganden i dessa delar redan
            före årets slut. Jag är därför inte nu beredd att uttala mig om
            i vilken utsträckning bostads- och lokalhyresgästernas besittningsskydd
            behöver förstärkas eller över huvud taget förändras.
          </note>
          <note>
            Hyreslagkommitténs uppdrag omfattar inte hyreslagens system för
            hyressättning, det s.k.
          </note>
          <note>
            bruksvärdessystemet. Alla partier som ingår i regeringen har
            uttalat sig för att bruksvärdessystemet skall vara kvar. Alla
            partier --
          </note>
          <note>
            inkl. socialdemokraterna -- har också sagt att det är rimligt
            att läget tillmäts ökad betydelse inom ett sådant system. Jag
            har ingen annan uppfattning i frågan. Det ligger på de hyresförhandlande
            parterna att utforma modeller för vilken vikt som skall tillmätas
            bostädernas olika kvaliteter vid hyressättningen. Parterna för
            nu diskussioner om sådana förändringar av grunderna för hyrans
            fördelning mellan skilda lägenheter som kan medföra att läget
            ges ökad vikt.
          </note>
          <note>
            Statens institut för byggnadsforskning har fått i uppdrag att
            utvärdera hyreslagstiftningens bruksvärdesregler. Utvärderingen
            skall vara klar senast den 1 juli 1992. Om utvärderingen visar
            på ett sådant behov eller om de hyresförhandlande parterna begär
            det är regeringen givetvis beredd att överväga eventuella förbättringar
            av lagstiftningen i denna del.
          </note>
          <note>
            Hans Göran Frank ställer slutligen frågan om regeringen avser
            att göra någon utvärdering av lokalhyrorna. De nuvarande reglerna
            har varit i kraft mindre än tre år. Det finns därför i dag knappast
            ännu underlag för någon utvärdering av hur reglerna har tillämpats
            av hyresnämnder och domstolar. Enligt min mening är det inte heller
            aktuellt att öka inslaget av hyresreglering på lokalhyresmarknaden.
          </note>
          <note type="speaker">
            Anf. 7 HANS GÖRAN FRANCK (s):
          </note>
          <note>
            Herr talman! Jag tackar statsrådet för svaret och hälsar honom
            också välkommen som minister. Men jag måste samtidigt beklaga
            att han inte kommer hit som bostadsminister, i den meningen att
            han är chef för något departement, och att man av allt att döma
            skall avskaffa bostadsdepartementet. Det kommer enligt min mening
            att minska möjligheterna att bedriva en god och effektiv hyrespolitik
            och en social bostadspolitik.
          </note>
          <note>
            Bakgrunden till min interpellation var den oro som finns inom
            stora skikt av bostads- och lokalhyresgäster i vårt land. Regeringsförklaringen
            var mycket kortfattad. Det sades endast att förslag kommer att
            framläggas om att stärka den enskilde hyresgästens ställning.
          </note>
          <note>
            Jag ansåg att det fanns anledning att få närmare besked om hyrespolitikens
            inriktning, inte om de närmare detaljerna.
          </note>
          <note>
            Nu säger Bo Lundgren till min förvåning att han inte ens är beredd
            att uttala sig i frågan, om hyresgästernas besittningsskydd över
            huvud taget behöver förändras.
          </note>
          <note>
            Jag framhöll också i min interpellation att antalet vräkningar
            ligger på en mycket hög nivå, ca 5 000
          </note>
          <note>
            per år, vilket gör det nödvändigt att reformera hyreslagen så
            att de minskar kraftigt.
          </note>
          <note>
            Kan Bo Lundgren inte heller på denna fråga ange om hyresgästens
            ställning över huvud taget behöver stärkas? Det är ånyo fråga
            om inriktningen på hyrespolitiken.
          </note>
          <note>
            I min interpellation ställde jag den raka frågan: Hur ställer
            sig regeringen till kraven på friare hyressättning och mer marknadsmässiga
            hyresvillkor i bostäder?
          </note>
          <note>
            Jag får egentligen inte något klart svar. Har Bo
          </note>
          <note>
            Lundgren inte något besked att ge om sin principiella inställning?
            Är det så att man för närvarande inte avser att företa några ändringar
            i hyreslagstiftningen som tillgodoser de krav som framställs om
            mer marknadsmässiga hyresvillkor?
          </note>
          <note>
            Kan Bo Lundgren uttala sig om regeringen på sikt anser att det
            bör genomföras friare hyressättning och mer marknadsmässiga hyresvillkor?
            Det är inte bara hyresgästerna som är intresserade av svaret utan
            också fastighetsägarna. De senare har genom
          </note>
          <note>
            Sveriges Fastighetsägareförbund ställt just dessa krav i en skrivelse
            till regeringen. Eller är det så, Bo
          </note>
          <note>
            Lundgren, att den förträffliga marknadsekonomin inte fungerar
            på hyresmarknaden? Bo Lundgren är ju ideologiskt intresserad.
            Kan han inte lätta på förlåten och delge oss sin uppfattning?
          </note>
          <note>
            I våras uttalade bostadsutskottet att det enligt dess mening
            finns fog för en viss oro när det gäller utvecklingen på lokalhyresmarknaden.
          </note>
          <note>
            Utskottet deklarerade att det förutsätter att frågorna följs
            med uppmärksamhet i regeringskansliet och att en utvärdering av
            reformen görs så snart sådant underlag, som gör utvärderingen
            meningsfull, har inhämtats.
          </note>
          <note>
            Delar Bo Lundgren den oro som bostadsutskottet gav uttryck för?
          </note>
          <note>
            Är Bo Lundgren beredd att vidta åtgärder för att inhämta det
            efterfrågade underlaget, via SCB samt de organisationer och myndigheter,
            som erfordras för en utvärdering av reformen? Eller kommer Bo
          </note>
          <note>
            Lundgren att förhålla sig passiv och bara avvakta?
          </note>
          <note>
            Alltför många lokalhyresgäster tvingas nu flytta på grund av
            ogynnsamma hyresvillkor. Andra åter tvingas bo kvar eftersom de
            av ekonomiska skäl inte kan flytta. Allför många småföretagare
            går i konkurs, inte minst beroende på hyresvillkor som de inte
            klarar av.
          </note>
          <note>
            Menar Bo Lundgren att han verkligen inte vill göra någonting
            för att stärka lokalhyresgästernas ställning? Och om han vill
            göra något, hur länge skall de vänta på besked?
          </note>
          <note>
            Jag trodde att Bo Lundgren ville vara småföretagarnas vän. Vet
            Bo Lundgren att lokalhyresgästerna i konservatismens högborg
          </note>
          <note>
            England har ett starkare besittningsskydd än i
          </note>
          <note>
            Sverige?
          </note>
          <note>
            Är Bo Lundgren klar över att köpmännens, hantverkarnas och småföretagarnas
            organisationer är mycket kritiska till den nuvarande situationen
            på lokalhyresmarknaden?
          </note>
          <note>
            Situationen på hela hyresmarknaden är nu mycket orolig. Har Bo
            Lundgren några lugnande besked att ge hyresgästerna på lokal-
            resp.
          </note>
          <note>
            bostadshyresmarknaden?
          </note>
          <note type="speaker">
            Anf. 8 Statsrådet BO LUNDGREN (m):
          </note>
          <note>
            Herr talman! I den förra interpellationsdebatten sade utrikesministern
            att Hans Göran Franck är väl insatt i de frågor som han tar upp
            i riksdagen. Jag delar den uppfattningen. I det här fallet ingår
            Hans
          </note>
          <note>
            Göran Franck t.o.m. i den utredning som har att se över frågor
            om bl.a. hyresgästers besittningsskydd i 1989 års hyreslagkommitté.
          </note>
          <note>
            Hans Göran Franck beklagar att jag inte kom hit som chef för
            ett bostadsdepartement. Regeringens ambition är självfallet att
            genom den förändring som har skett av hur bostadsfrågorna hanteras
            skapa bättre och stabilare förutsättningar för marknaden totalt
            sett. Vi vill se till att undanröja en hel del av de problem som
            den tidigare regeringens subventions- och regeringspolitik har
            lett fram till.
          </note>
          <note>
            När det gäller den första frågan pågår en utredning -- en utredning
            som Hans Göran Franck själv deltar i. Det vore från min utgångspunkt
            fel att utöver regeringsförklaringen gå in i detalj och diskutera
            vilka åtgärder som kan bli aktuella.
          </note>
          <note>
            Utredningen kommer ju inom kort, vilket Hans
          </note>
          <note>
            Göran Franck vet, att redovisa sitt resultat.
          </note>
          <note>
            När det gäller frågan om bruksvärdessystemet och marknadsmässiga
            hyresvillkor kan jag först konstatera att det alltid är lättare
            att genom regleringar förstöra en marknad än det är att återställa
            marknaden. Vi ser det i ett mycket större perspektiv i Östeuropa
            för närvarande. Man måste således hantera dessa frågor med mycket
            stor försiktighet, när man av ideologiska skäl en gång har förstört
            marknadens sätt att fungera. I det här sammanhanget är det helt
            klart att såväl mitt parti som de andra regeringspartierna och
            även socialdemokraterna menar att läget bör tillmätas en större
            betydelse. Den förutvarande regeringen uppdrog i juni i år åt
            statens institut för byggnadsforskning att utvärdera det nuvarande
            bruksvärdessystemet och redovisa hur motsvarande problem hanteras
            i andra länder, bl.a.
          </note>
          <note>
            inom EG-området. Detta uppdrag skall redovisas senast vid halvårsskiftet
            nästa år. Det finns naturligtvis anledning att då fundera ytterligare
            på om regeringen behöver vidta några åtgärder. För närvarande
            finns det ställningstagande jag har sagt.
          </note>
          <note>
            Beträffande kostnaderna för lokaler håller jag med om att det
            finns och har funnits anledning för småföretagarna att hysa oro.
            Det gällde framför allt den tidigare regeringens ''insatser''
            på olika områden, där man genom investeringsskatter, extra höjningar
            och extra höga fastighetsskatter har skapat problem som ökar kostnaderna
            avsevärt.
          </note>
          <note>
            Fastighetsskatten är en stor del av kostnaden i sammanhanget.
            Det är naturligtvis denna regerings ambition att driva en företagarvänlig
            politik, som ger möjlighet till kostnadssänkningar generellt.
            Det är viktigt. I övrigt finns det för närvarande inte tillräckligt
            underlag att kunna göra en utvärdering av de regler som har införts,
            också till följd av ett utredningsarbete denna gång lett av Hans
            Göran
          </note>
          <note>
            Franck.
          </note>
          <note type="speaker">
            Anf. 9 HANS GÖRAN FRANCK (s):
          </note>
          <note>
            Herr talman! Det fanns på sin tid ett starkt krav från partsorganisationerna
            på båda sidorna att man ville ha ett bostadsdepartement. Såvitt
            jag kan se finns samma intresse i dag av att man har en regeringskontrahent
            att hålla sig till. Jag beklagar att det här, som jag bedömer
            det, framsteget inte vidmakthålls av den nya regeringen. Vi får
            nu se hur den borgerliga regeringen kan handskas med dessa frågor
            på det uppsplittrande sättet som kommer att bli fallet. Vaksamheten
            kommer att vara stor för att det verkligen skall bli en sammanhållen
            bostadspolitik.
          </note>
          <note>
            När det gäller den hyreskommitté som jag själv är ledamot i är
            det riktigt som statsrådet säger att ett betänkande av allt att
            döma kommer redan denna månad. Jag var inte alls ute efter att
            statsrådet skulle ta ställning till de förslagen, även om jag
            utgår ifrån att han har underrättat sig om huvuddragen. Jag var
            ute efter inriktningen. Vi hade klara direktiv till utredningen.
            Det som hade kunnat vara av intresse att veta är om den nya regeringen
            har samma uppfattning som den tidigare regeringen om själva inriktningen
            och om de direktiv vi fick tidigare.
          </note>
          <note>
            Jag tycker inte att jag har fått ett riktigt klart besked om
            hyresfrågan beträffande marknadsanpassning och en friare hyressättning.
            Men det är väl så att regeringen avser att vänta och se. Det gjordes
            vissa uttalanden under valrörelsen som tydde på att man från olika
            partiers sida gjorde en reträtt i den här frågan.
          </note>
          <note>
            I min interpellation var jag ute efter den principiella hållningen
            och hur man på sikt ser på den här frågan. Jag anser inte att
            det är möjligt att på hyresmarknadens område ha en fullständigt
            fri marknadsekonomi. Det finns så mycket olika saker som spelar
            in att lagstiftningen måste träda in för att skydda den svagare
            parten, nämligen hyresgästen.
          </note>
          <note type="speaker">
            Anf. 10 Statsrådet BO LUNDGREN (m):
          </note>
          <note>
            Herr talman! Man kan alltid ha olika syn på den organisatoriska
            hanteringen av frågorna, men det viktiga för den nya regeringen
            är att se till att vi får ett hållfast bostadsfinansieringssystem,
            en uppgift som väl passar in i finansdepartementets verksamhet.
            Det är också viktigt att socialdepartementet hanterar de sociala
            frågorna i sammanhanget, exempelvis frågan om bostadsbidragen.
          </note>
          <note>
            I den principiella frågan om hyresgästernas ställning är det
            självklart att jag och regeringen har uppfattningen, att de enskilda
            hyresgästernas ställning måste stärkas. Hans Göran Franck säger
            att vi redan inom en månad kan vänta hyreslagkommittens förslag,
            som vi sedan naturligtvis i vanlig ordning får ta ställning till.
          </note>
          <note>
            Jag tror inte heller att det är möjligt att inom överskådlig
            tid åstadkomma en marknadsanpassning på detta område. Detta är
            till stor del en följd av att man förstört möjligheterna för marknadsinslag
            genom en reglerings- och subventionspolitik, som bl. a. lett till
            kraftiga kostnadsökningar, som i sin tur påverkat både de indirekta
            och direkta bostadskostnaderna. Det gäller för regeringen att
            på ett balanserat sätt hantera denna fråga. Det finns ingen ambition
            att gå längre än vad som sades under valrörelsen och vad som i
            dag sker i förhandlingarna mellan parterna.
          </note>
          <note>
            Lokalhyrorna är delvis en konjunkturfråga. Vi har naturligtvis
            mindre anledning i dag att känna oro med tanke på att prisuppgången
            har brutits. Därför ligger det mindre tyngd bakom kraven på olika
            former av ingripanden i det här avseendet.
          </note>
          <note>
            Regeringen avser, som jag sade tidigare, att med andra, strukturella
            och betydligt mer genomgripande åtgärder ändra de bakomliggande
            förhållanden som gav upphov till den tidigare ogynnsammare utvecklingen
            på detta område. Häri ingår bl.a. att åstadkomma stabilitet genom
            skatteingrepp av olika slag. Jag kan hänvisa till den investeringsskatt
            som infördes och den extra höjningen av fastighetsskatten.
          </note>
          <note type="speaker">
            Anf. 11 HANS GÖRAN FRANCK (s):
          </note>
          <note>
            Herr talman! Jag skulle vilja säga ytterligare några ord om lokalhyresgästerna.
            Jag tycker inte att jag har fått ett riktigt klart besked huruvida
            regeringen vill göra en undersökning av hur den nuvarande lagstiftningen
            fungerar, om man är beredd att inhämta det material som går att
            erhålla från SCB, från organisationer och från myndigheter. I
            svaret säger Bo Lundgren att den här lagstiftningen bara fungerat
            i tre år och att det är för kort tid. Men bostadsutskottets uppfattning
            var, att det fanns anledning att skaffa fram ett underlag. Den
            omständigheten att lagstiftningen fungerat i bara tre år är inget
            skäl för att vara passiv på den här punkten. Därför vill jag få
            ett besked huruvida regeringen tänker skaffa fram det underlag
            som behövs för en utvärdering.
          </note>
          <note type="speaker">
            Anf. 12 Statsrådet BO LUNDGREN (m):
          </note>
          <note>
            Herr talman! Det framgick klart av mitt inledande svar att det
            är mindre än tre år som dessa regler gällt och att det omöjliggör
            en meningsfull utvärdering. För närvarande är någon sådan inte
            aktuell.
          </note>
          <note>
            Som jag också sade kommer regeringen att vidta andra åtgärder
            som kan förändra förutsättningarna, så att man kan bryta den kostnadsutveckling
            som är en följd av den tidigare regeringens politik. Det finns
            anledning att ta hänsyn även till detta.
          </note>
          <note>
            Överläggning var härmed avslutad.
          </note>
          <note>
            3 § Svar på interpellation 1991/92:4 om statistik om svensk alkoholkonsumtion
          </note>
          <note>
            Anf. 13 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Sten Andersson i Malmö har frågat mig om jag är
            beredd att medverka till att utveckla en statistik som redovisar
            realistiska uppgifter om alkoholkonsumtionen.
          </note>
          <note>
            Statistiken på alkoholområdet baserar sig på
          </note>
          <note>
            Systembolagets försäljningssiffror och på de leveranser av öl
            som redovisas av bryggerierna.
          </note>
          <note>
            Tillsammans utgör detta den s.k. registrerade alkoholkonsumtionen.
          </note>
          <note>
            Härtill kommer den konsumtion som inte registreras i officiell
            försäljningsstatistik, det s.k.
          </note>
          <note>
            mörkertalet. Hit räknas bl.a. privat tillverkning av vin och
            maltdrycker, privat införsel av alkohol och olovlig tillverkning
            av spritdrycker.
          </note>
          <note>
            Storleken på detta mörkertal kan naturligtvis inte bedömas med
            någon absolut säkerhet, men vetenskapligt upplagda studier pekar
            på att det för nävarande uppgår till cirka en fjärdedel av den
            registrerade konsumtionen. Det finns enligt samma studier ingen
            anledning att tro att omfattningen av den oregistrerade alkoholkonsumtionen
            skulle ha undergått några stora förändringar sedan början av
          </note>
          <note>
            1980-talet. Därför är det rimligt att använda de officiella försäljningssiffrorna
            som en indikator på de faktiska konsumtionsförändringarna.
          </note>
          <note>
            Enligt all statistik är den svenska alkoholkonsumtionen per capita
            internationellt sett låg. Sten Andersson hävdar visserligen att
            om vi lägger den oregistrerade konsumtionen till de officiella
            försäljningssiffrorna, så skulle Sverige få en mindre smickrande
            placering på denna
          </note>
          <note>
            ''världslista''.
          </note>
          <note>
            Men man måste beakta att även andra länder har motsvarande mörkertal.
            Det är dessutom sannolikt så, att många av de länder som har en
            hög registrerad alkoholkonsumtion också har ett högt mörkertal.
            Av lätt insedda skäl är t.ex.
          </note>
          <note>
            konsumtionen av hemtillverkat vin -- som inte registreras i den
            officiella statistiken -- betydligt mer omfattande i vinproducerande
            länder än i
          </note>
          <note>
            Sverige.
          </note>
          <note>
            Det finns också annan forskning som visar att den alkoholrelaterade
            dödligheten med några års förskjutning följer den officiella alkoholförsäljningen.
            Det är ett starkt stöd för att alkoholstatistiken rätt väl avspeglar
            reella förändringar i befolkningens alkoholkonsumtion.
          </note>
          <note>
            Enligt Sten Andersson har hembränningen ökat lavinartat. Ingen
            seriöst upplagd studie redovisar emellertid någon lavinartad ökning
            av hembränningen. Det mesta talar i stället för att hembränningen
            har legat på en relativt konstant nivå under hela 1980-talet fram
            till i dag.
          </note>
          <note>
            Sten Andersson hävdar vidare att den påstådda ökningen av hembränningen
            skulle sammanhänga med Sveriges prispolitik på alkoholområdet.
            Jag har svårt att förstå det resonemanget. Sedan 1970-
          </note>
          <note>
            talet har priserna på alkoholdrycker inte höjts snabbare än den
            allmänna prisutvecklingen. Under vissa perioder har alkoholpriserna
            t.o.m. släpat efter inflationen.
          </note>
          <note>
            Jag håller med Sten Andersson om att det finns anledning att
            löpande försöka uppskatta hela alkoholkonsumtionen, inte bara
            den registrerade.
          </note>
          <note>
            Det bör bli en av uppgifterna för den alkoholkommission som regeringen
            inom kort skall tillsätta att ta initiativ till ett sådant förbättrat
            kunskapsunderlag.
          </note>
          <note>
            Hembränningen är ett allvarligt problem. Det är viktigt att slå
            fast detta, även om ingen med säkerhet kan uttala sig om dess
            exakta omfattning.
          </note>
          <note>
            Det är i hög grad angeläget att på olika sätt ingripa mot och
            förebygga denna olagliga verksamhet. Inte minst framstår en förstärkt
            opinionsbildning mot hembränning som betydelsefull. Jag utgår
            från att alkoholkommissionen uppmärksammar även den sidan av problemet,
            och jag hoppas att Sten
          </note>
          <note>
            Andersson är beredd att medverka i en sådan opinionsbildning.
          </note>
          <note>
            Anf. 14 STEN ANDERSSON i Malmö (m):
          </note>
          <note>
            Herr talman! Jag tackar statsrådet för svaret på min interpellation.
            Jag interpellerade därför att jag anser att den officiella statistiken
            över den svenska alkoholkonsumtionen är felaktig. Det erkänner
            i och för sig statsrådet i svaret.
          </note>
          <note>
            Statistiken är felaktig, och därför är det också fel att vi utomlands
            skryter över vår låga alkoholkonsumtion. De flesta vet -- och
            jag tror att det gäller även statsrådet -- att det inte är sant
            att alkoholkonsumtionen är så låg.
          </note>
          <note>
            Den svenska alkoholpolitiken är en strutspolitik.
          </note>
          <note>
            När jag för många år sedan gick i skolan lärde mig min lärare
            i zoologi att strutsen inte finns i vilt tillstånd i Sverige.
            Strutsen är alltså den fågel som när fara hotar sticker ner huvudet
            i sanden. Han finns i alla fall abstrakt när det gäller vissa
            företrädare för och försvarare av den svenska alkoholpolitiken.
          </note>
          <note>
            Jag skulle vilja fråga statsrådet: Vilka studier är det statsrådet
            refererar till när han säger att det finns en
          </note>
          <note>
            25-procentig konsumtion som inte är med i statistiken? Jag har
            pratat med journalister som säger att någon sådan studie aldrig
            har presenterats. Det skulle vara intressant att få höra om de
            har fel.
          </note>
          <note>
            Statsrådet säger också att det inte finns någon anledning att
            tro att hembränningen har ökat under
          </note>
          <note>
            80-talet.
          </note>
          <note>
            Herr talman! Det finns en verklighet här i riksdagen och en annan
            riktig verklighet utanför detta hus. De flesta vet om att det
            som statsrådet säger inte är sant. Hembränningen har tyvärr ökat.
          </note>
          <note>
            Människorna skrattar åt oss och struntar i oss. Det är farligt
            för politiker att stifta lagar som saknar förankring hos den breda
            folkmajoriteten.
          </note>
          <note>
            För en tid sedan presenterade socialstyrelsen en fältrapport
            över situationen i Malmöhus län. Där konstaterades att konsumtionen
            av alkohol i verkligheten var vida överstigande den som var registrerad
            och som användes officiellt. Jag tror att samma förhållanden råder
            i stort sett hela landet.
          </note>
          <note>
            Visst har statsrådet rätt när han säger att det säkert finns
            mörkertal även vad gäller andra länders konsumtion. Det har jag
            aldrig ifrågasatt. Men en sak är helt klar, nämligen att orsaken
            till den alltmer omfattande hembränningen i Sverige är endast
            och enbart en, nämligen priset. Att folk köper hembränt beror
            på att det är för dyrt att handla på Systembolaget. Jag tycker
            att det är en sådan enkel logik att alla borde begripa det.
          </note>
          <note>
            I Norge erkände för en tid sedan chefen för vinmonopolet att
            vinmonopolet i Norge nu bara står för 50 % av den alkohol som
            konsumeras i
          </note>
          <note>
            Norge. Jag tror, herr talman, att Sverige icke i någon större
            omfattning skiljer sig från Norge i det sammanhanget.
          </note>
          <note>
            I december i fjol presenterade Bryggarföreningen en rapport där
            det kom fram att nära 50 % av den svenska alkoholkonsumtionen
            låg utanför
          </note>
          <note>
            Systembolagets kontroll.
          </note>
          <note>
            Det är väl heller inte okänt att även WHO börjar tvivla på om
            den svenska statistiken över alkoholkonsumtion verkligen är godtagbar
            och acceptabel.
          </note>
          <note>
            Jag skrev i min interpellation att ökningen av hembränningen
            var lavinartad, och jag tror faktiskt att det är på det viset.
          </note>
          <note>
            Jag har förmånen att några dagar i månaden jobba på olika byggarbetsplatser
            nere i Skåne, och jag kan säga att man inte alltid men ofta pratar
            om hembränd sprit. Framför allt -- och det är ett problem -- är
            det mycket svårt att finna någon människa som anser att denna
            verksamhet är kriminell. Sedan kan vi här i riksdagen tycka vad
            vi vill och stifta lagar.
          </note>
          <note>
            Själv vågar jag naturligtvis inte syssla med sådan verksamhet,
            utan jag får betala mina 300 kr. per liter, eftersom jag inte
            vill figurera i pressen i morgon bitti. Andra betalar mellan 60
            och 75 kr.
          </note>
          <note>
            per liter.
          </note>
          <note>
            Jag vet om att statsrådet har ett ansträngt arbetsschema, men
            det skulle vara intressant om han eller någon av hans likasinnade
            i dag kunde gå ut på någon större svensk arbetsplats och försvara
            den nu förda alkoholpolitiken. Jag tror att applåderna skulle
            vara ringa för ett sådant försvar.
          </note>
          <note>
            Till sist, herr talman, vill jag upprepa min fråga:
          </note>
          <note>
            Vilka studier är det statsrådet refererar till i sitt interpellationssvar?
          </note>
          <note type="speaker">
            Anf. 15 PETER KLING (nyd):
          </note>
          <note>
            Herr talman! Bengt Westerberg säger i sitt svar till
          </note>
          <note>
            Sten Andersson i Malmö att det s.k. mörkertalet i fråga om konsumtionen
            av alkoholhaltiga drycker uppgår till ca 25 % av den totala konsumtionen.
          </note>
          <note>
            Detta mörkertal kan ej stämma överens med verkligheten, utan
            det är snarare mer realistiskt att tro på de undersökningar som
            visar att
          </note>
          <note>
            Systembolaget bara står för drygt 60 % av den alkohol som produceras
            och dricks i Sverige.
          </note>
          <note>
            Resten är hembränt eller skattefri sprit.
          </note>
          <note>
            Vad är det som säger att den undersökning jag syftar på är mer
            trovärdig än den Westerberg hänvisar till i sitt tal till Sten
            Andersson? Jo, det är den sanna verkligheten. Jag känner minst
            ett tiotal personer som bränner sin starksprit själva. Då har
            jag inte räknat med dem som bränner öl och vin själva. Flera av
            dessa personer säljer sedan spriten.
          </note>
          <note>
            Vad är det då för människor jag umgås med? Är det alkoholister,
            eller vad är det för människor? Nej, det är industriarbetare,
            byggnadsarbetare, arbetsledare, sjukvårdspersonal, pensionärer,
            studerande, småföretagare, barnfamiljer, osv., osv.
          </note>
          <note>
            Listan kan göras lång. Det är med andra ord fråga om ett snitt
            av den svenska befolkningen. En del av dessa människor anser sig
            inte ha råd att gå till
          </note>
          <note>
            Systembolaget för att inhandla den svindyra sprit som säljs där,
            utan de skaffar spriten på andra vägar.
          </note>
          <note>
            Med denna kunskap från verkligheten är det sannolikt troligt
            att det egentliga mörkertalet ligger omkring 40 % av den totala
            alkoholkonsumtionen i
          </note>
          <note>
            Sverige.
          </note>
          <note>
            Vidare nämner Westerberg i sitt svar till Sten
          </note>
          <note>
            Andersson: ''Det är i hög grad angeläget att på olika sätt ingripa
            mot och förebygga denna olagliga verksamhet. Inte minst framstår
            en förstärkt opinionsbildning mot hembränning som betydelsefull.''
            Det är vackra ord, men vackra ord stoppar ingen hembränning, det
            kan jag försäkra herr Westerberg.
          </note>
          <note>
            Hur minskar man då omfattningen av hembränningen? Att eliminera
            detta problem går inte, men vi kan drastiskt minska dess omfattning.
          </note>
          <note>
            För det första: Anpassa priserna på alkoholhaltiga drycker till
            EG-nivå.
          </note>
          <note>
            För det andra: Ge restaurangbranschen rabatter vid inköp från
            Systembolaget.
          </note>
          <note>
            För det tredje: Sälj öl och vin fritt i livsmedelsbutikerna.
          </note>
          <note>
            För det fjärde och viktigast av allt: Rikta kampanjer speciellt
            till ungdom mellan 15 och 18 år men även till vuxna. Syftet med
            dessa kampanjer är att avdramatisera alkoholen.
          </note>
          <note>
            De åtgärder jag har nämnt har använts i staten
          </note>
          <note>
            Quebec i Canada med mycket mycket goda resultat. Jag hoppas att
            även socialminister Bengt
          </note>
          <note>
            Westerberg är inne på samma linje i syfte att minska den illegala
            sprittillverkningen i Sverige.
          </note>
          <note type="speaker">
            Anf. 16 KARIN ISRAELSSON (c):
          </note>
          <note>
            Herr talman! Jag vill först hälsa statsrådet
          </note>
          <note>
            Westerberg välkommen till posten som socialminister och som en
            aktiv kämpe i en aktiv alkoholpolitik. Regeringen har ju under
            de senaste åren visat sig ganska slapp när det gäller att komma
            till rätta med de ökade alkoholproblemen. Även om den registrerade
            alkoholförsäljningen under det senaste året har sjunkit, finns
            det mycket i övrigt att önska.
          </note>
          <note>
            Sten Andersson i Malmö tar upp frågan om hembränningen och de
            icke registrerade konsumtionsmängderna av alkohol i vårt land.
            Jag tror inte att han tar upp frågan om att också komma till rätta
            med alkoholproblemen, utan det verkar vara en sekundär fråga.
            Det är registreringen som är det viktigaste för honom.
          </note>
          <note>
            För oss som arbetar med socialpolitik måste det ledande i vårt
            arbete vara att bekämpa alkoholskadorna, och det finns då väldigt
            många olika sätt att arbeta för att hålla nere konsumtionen. Sveriges
            sätt att angripa problemet, med en hög kostnad på alkohol, har
            visat sig vara ett mycket bra sätt. Riksdagen har också ställt
            upp på att vi skall stå för höga alkoholpriser även när vi närmar
            oss EG. Det är ett riksdagsbeslut som vi skall fullfölja. Ju fler
            systembolag som finns i ett område desto mer bränns det hemma
            i samma område enligt statistiken. Hembränningen har en klar tendens
            att öka där det finns gott om alkohol och där alkoholen är lättillgänglig.
            Det kan man dra slutsatser av från internationella undersökningar.
          </note>
          <note>
            Vi vet att även restauranger i dag vissa fall köper alkohol som
            är bränd på olaglig väg. Jag har tidigare i riksdagen, under senaste
            riksmötet, deltagit i en del interpellationsdebatter som rört
            försäljning av aktivt kol. Aktivt kol används vid hembränning,
            och det är en brottslig verksamhet man deltar i om det är uppenbart
            att det aktiva kol man säljer används för hembränning. Jag hoppas
            att den nuvarande regeringen på ett aktivare sätt skall se till
            att bemöta det rikliga utbudet av aktivt kol, som finns i varje
            kvällstidnings annonsbilaga och i vissa affärsverksamheter runt
            om i vårt land.
          </note>
          <note>
            Detta står för en stor del av möjligheten att kunna bränna alkohol
            hemmavid.
          </note>
          <note>
            Jag håller inte med Sten Andersson i Malmö och den senaste talaren
            när det gäller den bas av kunskaper man tror man står på när man
            säger att den icke registrerade konsumtionen är i den storleksordning
            man nämnde. Skälet till att man säger så är att man vill sänka
            alkoholpriserna.
          </note>
          <note>
            Deras statistik litar jag inte alls på, men jag tror på den statistik
            som socialministern har presenterats här i dag. Den statistik
            nykterhetsorganisationerna använder har troligtvis samma underlag
            som den socialministern har tagit med sig. Man kör olika
          </note>
          <note>
            SIFO-undersökningar, s.k. bussar, där man frågar hur många som
            har nyttjat eller druckit s.k.
          </note>
          <note>
            hembränd sprit under den senaste 12-
          </note>
          <note>
            månadersperioden. Man kan kanske notera en liten ökning, men
            den är inte speciellt stor. Som sägs i svaret kan man också på
            sjukstatistiken se om alkoholkonsumtionen stiger. Det avspeglar
            sig rätt snart.
          </note>
          <note>
            Ett annat område där det också märks rätt tydligt är på trafikområdet.
            Ett exempel är Örebro. Med sänkt alkoholkonsumtion i det området
            gick också antalet trafikolyckor ned.
          </note>
          <note>
            Det finns i dag ingenting som talar för att alkoholkonsumtionen
            skulle vara så stor som de båda tidigare debattörerna sagt att
            det skulle ge sådana exempel i trafiksituationen. Jag betvivlar
            starkt vad de sagt i denna debatt.
          </note>
          <note>
            Jag förväntar mig att den nuvarande regeringen skall vidta aktivare
            åtgärder än den föregående på det alkoholpolitiska området. Det
            är än mer viktigt i ljuset av att vi alltmer närmar oss EG och
            den prispolitik EG står för när det gäller alkoholprodukter. Då
            krävs också många andra åtgärder än sådana som ligger på prissidan
            när det gäller försäljning av alkohol. Det måste till massiva
            informationsinsatser, inte för att avdramatisera alkoholen, utan
            för att lära folk vad alkohol står för.
          </note>
          <note>
            Alkohol är ett gift och står för de allra högsta kostnader vi
            har inom sjukvården. Den orsakar också en stor mängd dödsfall.
            Det är skäl nog för att man skall driva en aktiv alkoholpolitik.
          </note>
          <note>
            Att försöka lära människor umgås med alkohol har visat sig vara
            ett dåligt sätt. Ulla Marklund gjorde en undersökning med omkring
            5 000 ungdomar i
          </note>
          <note>
            Göteborg och på Gotland. Flertalet av dem som vid vuxen ålder
            fick alkoholproblem fanns i den grupp som fick lära sig umgås
            med alkohol i hemmet.
          </note>
          <note>
            På det sättet kan man inte komma åt alkoholproblemet.
          </note>
          <note>
            Anf. 17 Socialminister BENGT
          </note>
          <note>
            WESTERBERG (fp)
          </note>
          <note>
            Herr talman! Jag misstänkte att det var rapporten som Bryggareföreningen
            beställt som Sten
          </note>
          <note>
            Andersson i Malmö skulle komma att åberopa.
          </note>
          <note>
            Därför har jag haft anledning att titta särskilt på den.
          </note>
          <note>
            Jag noterar att författaren till rapporten, som ju är en känd
            lobbyist för olika intressen på detta område, skriver redan i
            inledningen till rapporten att rapporten inte är att betrakta
            som en vetenskaplig avhandling, utan endast en skattning och beräkning
            av den oregistrerade konsumtionen.
          </note>
          <note>
            De vetenskapliga bevis för sin tes som Sten
          </note>
          <note>
            Andersson utlovade senast vi diskuterade här i riksdagen har
            inte kunnat uppbringas.
          </note>
          <note>
            Jag fick också ett brev inför denna debatt från
          </note>
          <note>
            Bertil Swartz, informationschef på Svenska
          </note>
          <note>
            Bryggareföreningen. Han säger att annan expertis nu håller på
            att gå igenom denna rapport och har kunnat konstatera att hembränningen
            är för högt angiven i rapporten. Det erkänner alltså också
          </note>
          <note>
            Swartz som är beställare av denna rapport.
          </note>
          <note>
            De norska siffror Sten Andersson redovisade antyder att mörkertalet
            i Norge skulle vara ungefär
          </note>
          <note>
            35 %, alltså något högre än de skattningar man kommit fram till
            i Sverige, men det är inte någon avgörande avvikelse.
          </note>
          <note>
            Samtidigt skall vi naturligtvis ha klart för oss att totalkonsumtionen
            är högre än den registrerade konsumtionen. Vid sidan om den registrerade
            konsumtionen finns både en legal konsumtion och en illegal, som
            Sten Andersson fäst särskilt stort intresse vid. Frågan vi ställt
            oss i olika sammanhang är närmast om den officiella statistiken
            ger en rimlig indikation på utvecklingen av konsumtionen av alkohol
            eller inte. Alltså: påverkas mörkertalet i någon annan riktning
            än den officiella statistiken?
          </note>
          <note>
            Svaret på den frågan är att allting tyder på att den icke registrerade
            konsumtionen följer den registrerade konsumtionen.
          </note>
          <note>
            Det finns andra norska undersökningar som pekar på att när den
            registrerade konsumtionen går upp, så går också den oregistrerade
            konsumtionen upp.
          </note>
          <note>
            När alkoholvanorna breder ut sig så att man dricker mer, så dricker
            man mer av både registrerad och oregistrerad alkohol. Jag tror
            att mycket talar för att det är så i Sverige också.
          </note>
          <note>
            Sten Andersson efterlyste det vetenskapliga underlag som fanns
            i mitt svar till honom. Det har jag hämtat från CAN som har gjort
            mycket seriösa studier. Man kommer inom kort att redovisa dessa
            studier i en rapport av det slag som CAN brukar ge ut. Jag kan
            bara säga att sammanfattningsvis redovisar man en total icke registrerad
            konsumtion på 1,8 liter. Det blir 1,4 liter om man räknar bort
            lättöl. Av återstående 1,4 liter är 0,3
          </note>
          <note>
            uppskattningen av hembränningens omfattning.
          </note>
          <note>
            Detta är visserligen ett allvarligt problem. Jag vill inte alls
            negligera detta. Men slutsatsen av att detta problem existerar
            är snarare att man har anledning att se hur man kan sätta in ökade
            insatser för att bli av med den illegala tillverkningen, inte
            att nonchalera den och säga att vi skall släppa fram den eller
            någonting sådant.
          </note>
          <note>
            De undersökningar CAN kommer att redovisa i denna rapport ger
            också mycket klara indikationer på att det inte har förekommit
            någon ökning under
          </note>
          <note>
            1980-talet. Enligt de siffror de har förekom en viss ökning i
            slutet på 1970-talet och kanske de två första åren på 1980-talet.
            Därefter tyder dock allting på att användningen av illegalt tillverkad
            alkohol har legat still.
          </note>
          <note>
            Peter Kling tog upp frågan i samband med en något bredare fråga
            som gällde den totala alkoholpolitiken. Hans slutsats var närmast
            att man borde sänka priserna och göra alkoholen mer lättillgänglig
            för människor -- alltså en politik som går på kontrakurs mot den
            politik som majoriteten i riksdagen har stått bakom under ganska
            lång tid i
          </note>
          <note>
            Sverige.
          </note>
          <note>
            Vi har många undersökningar att luta oss mot när vi hävdar att
            den politiken skulle leda till en stark ökning av den totala konsumtionen
            och därmed också av alkoholskadorna i samhället. Det finns publicerade
            rapporter både från CAN och från många andra håll. Dessutom är
            det på väg en del rapporter. Alla dessa rapporter styrker denna
            tes.
          </note>
          <note>
            Det finns t.ex. ett mycket starkt samband mellan prisutveckling
            och alkoholkonsumtion, och sambandet är ännu starkare mellan inkomstutveckling
            och alkoholkonsumtion.
          </note>
          <note>
            När alkoholkonsumtionen gick tillbaka 1977 och fram till början
            av 1980-talet är en viktig förklaring att det under denna period
            var en dålig inkomstutveckling. Det är klart att också en aktiv
            prispolitik spelar en viktig roll för att hålla tillbaka alkoholkonsumtionen.
            Om man inte höjde alkoholskatterna i takt med den allmänna prisutvecklingen,
            skulle resultatet bli en successivt ökad alkoholkonsumtion.
          </note>
          <note>
            Man skall inte heller romantisera situationen i de stora vinländerna,
            Frankrike, Spanien m.fl. Det är alldeles självklart att alkoholproblemen
            och alkoholskadorna i dessa länder är av mycket större omfattning
            än vad de är i t.ex. Sverige. Även om vi många gånger haft anledning
            att vara kritiska mot den svenska alkoholpolitiken, har den i
            relation till många andra länder i Europa ändå varit framgångsrik
            under efterkrigstiden.
          </note>
          <note>
            Peter Kling omnämnde det här experimentet -- eller vad man skall
            kalla det för -- i Quebec. Det finns mycket att säga om detta
            experiment. De uppgifter som Peter Kling redovisade var inte helt
            korrekta.
          </note>
          <note>
            En avgörande faktor som dock ledde till en nedgång i konsumtionen,
            trots att man började sälja alkohol i livsmedelsbutikerna, var
            en samtidig mycket kraftig prishöjning. Priserna höjdes med över
            16 %. Det var naturligtvis en faktor som bidrog till att hålla
            tillbaka konsumtionen.
          </note>
          <note>
            Anf. 18 STEN ANDERSSON i Malmö (m):
          </note>
          <note>
            Herr talman! Jag tillåter mig än en gång betvivla att de siffror
            som statsrådet här redovisade är korrekta.
          </note>
          <note>
            Riksdagen har med stor majoritet beslutat att
          </note>
          <note>
            Sverige så snart som möjligt bör bli medlem i EG.
          </note>
          <note>
            Om man ser till EGs alkoholpolitik, den alkoholpolitik som bedrivs
            i Sverige och till de ramaskrin som uppstår varje gång man börjar
            antyda en liberalisering, förvånar det mig att det i
          </note>
          <note>
            EG-länderna finns ekonomisk, kulturell och social verksamhet.
          </note>
          <note>
            Vi diskuterar här i Sverige t.ex. en halv procentenhet hit eller
            dit, eller det befängda förbudet att inte få servera alkohol på
            restauranger före kl. 12.00 -- medan de som tillhör a-laget kan
            hänga på låset redan kl. 9.30. När vi fortsätter att bedriva en
            sådan politik och ändå vill gå med i EG, där man för en helt annan
            alkoholpolitik, tillåter jag mig ibland att visa en viss förvåning.
          </note>
          <note>
            Jag noterar också att Bengt Westerbergs andra inlägg kommer att
            lugna hembrännarna och dem som köper och konsumerar hembränd sprit.
            Bengt
          </note>
          <note>
            Westerberg tror inte att problemet är så stort som det är, och
            det gagnar ju dessa människor.
          </note>
          <note>
            Det är riktigt att det finns majoritet i riksdagen för den nuvarande
            alkoholpolitiken. Men riksdagen skall egentligen spegla folkets
            uppfattning -- vi är ju folkets valda företrädare. I den här frågan
            tror jag absolut inte att vi speglar den uppfattning som finns
            hos majoriteten av folket.
          </note>
          <note>
            Herr talman! Till sist några ord till Karin Israelsson.
          </note>
          <note>
            Jag kan referera till Verdandi, som inte för så länge sedan föreslog
            kraftigt sänkta spritpriser. Karin
          </note>
          <note>
            Israelsson känner säkert till vad Verdandi är för organisation.
          </note>
          <note>
            Karin Israelsson befinner sig i det dilemmat att hon tydligen
            är mycket förtjust i sprit, eftersom hon för en tid sedan föreslog
            att priset på en helbutelj skulle öka till 500 kr. Så mycket tycker
            inte jag om sprit, men det må vara Karin Israelssons eget problem.
          </note>
          <note>
            Jag förstår över huvud taget inte Karin Israelsson när hon säger
            att ju fler systembolag som finns inom ett område, desto större
            blir hembränningen. Har jag förstått saken rätt? Det vore intressant
            att höra var Karin Israelsson har fått den uppgiften ifrån.
          </note>
          <note type="speaker">
            Anf. 19 KARIN ISRAELSSON (c):
          </note>
          <note>
            Herr talman! Sten Andersson i Malmö nämnde
          </note>
          <note>
            EG. Vi i centerpartiet undersöker ju noga vad ett närmande och
            en anslutning till EG kommer att innebära för svensk alkoholpolitik.
            Det är klart att vi är oroade. Samtidigt finns det i EG-länderna
            nu en ambition att sänka alkoholkonsumtionen. Om
          </note>
          <note>
            Sten Andersson åker ner till Frankrike eller
          </note>
          <note>
            Spanien kommer också han att inse att man där har upptäckt att
            man har stora problem med den höga alkoholkonsumtionen. I Frankrike
            dör ungefär fyra gånger fler än i Sverige i levercirros, som är
            en typisk sjukdom förorsakad av hög alkoholkomsumtion.
          </note>
          <note>
            Jag undrar om Sten Andersson verkligen anser att hembränning
            är en kriminell handling. Han tillhör ett parti, moderaterna,
            som ofta förespråkar stora polisinsatser och att man skall leva
            efter de lagar som finns. Det finns i dag en lag som förbjuder
            hembränning. Man kan få fängelsestraff för en sådan verksamhet.
            När Ny Demokratis företrädare i sin bekantskapskrets har personer
            som bedriver en kriminell verksamhet, samtidigt som man i hans
            parti talar om att lag och ordning skall råda, undrar jag hur
            han kan acceptera ett sådant förhållande.
          </note>
          <note>
            Man borde se till att denna verksamhet fördömdes, även av dem
            som är ledamöter av riksdagen och som är valda för att stifta
            lagar och i första hand också för att leva efter dem. Jag tycker
            att ni begår ett lagbrott när ni här öppet deklarerar att ni väl
            känner till denna verksamhet och att ni inte har anmält eller
            på något sätt medverkat till att beivra den.
          </note>
          <note>
            Vi i centerpartiet anser att det är viktigt att hembränningsverksamheten
            beivras. Det är inte acceptabelt att hembränning förekommer. Vi
            försöker på olika sätt att göra det möjligt för berörda instanser
            att bekämpa hembränning.
          </note>
          <note>
            Förutom polisen behövs inte minst allmänhetens vaksamhet.
          </note>
          <note>
            Jag känner väl till Verdandi. Det är ingen nykterhetsorganisation,
            utan Verdandi står för andra värderingar.
          </note>
          <note>
            Jag har föreslagit att en helbutelj borde kosta
          </note>
          <note>
            500 kr. Men det är inte jag som har räknat ut det priset, utan
            det är vad det kostar samhället i sjukvårdskostnader när någon
            konsumerar denna alkoholmängd. Om alkoholen skulle svara för de
            kostnader som den förorsakar, skulle spriten ligga på detta pris.
          </note>
          <note>
            Vi behöver en mycket aktiv alkoholpolitik när det nu i riksdagen
            finns företrädare som inte ens stöder de lagar som finns för att
            förhindra olaglig tillverkning av alkohol och som inte heller
            ser att en bra prispolitik också hindrar sjukdomsutveckling.
          </note>
          <note>
            Anf. 20 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Inför risken att Sten Andersson i
          </note>
          <note>
            Malmö i den här debatten också skulle åberopa
          </note>
          <note>
            Verdandis undersökning, försökte jag att ta reda på vad den innehöll.
            Det visade sig att Verdandis undersökning är utgiven i form av
            ett pressmeddelande, ur vilket mycket litet kan utläsas. Man kan
            egentligen bara utläsa att det är en föga vetenskaplig undersökning.
          </note>
          <note>
            Verdandi har inte ens gjort ett slumpmässigt urval när man har
            gått ut och frågat människor. Hur man har fått tag på de tillfrågade
            framgår inte av pressmeddelandet. Vad man egentligen framför i
            detta pressmeddelande är det som alltid varit
          </note>
          <note>
            Verdandis budskap i den alkoholpolitiska debatten, nämligen att
            drogen alkohol i sig inte är något problem, utan bakom allt missbruk
            ligger sociala problem av olika slag. Det är en i och för sig
            tilltalande teori som också många liberaler trodde på för ungefär
            100 år sedan. Man trodde att i och med ett ökat välstånd och en
            ökad välfärd i samhället, skulle missbruket försvinna. Men historien
            har lärt oss att det inte förhåller sig så.
          </note>
          <note>
            Därför måste kampen i mycket hög grad drivas mot bruket av alkohol
            som sådant och även mot narkotikamissbruket. Det går alltså inte
            att bara försöka skapa bättre bostadsförhållanden, utbildningsförhållande,
            familjeförhållanden osv.
          </note>
          <note>
            Sten Andersson antyder fortfarande att det ser bättre ut i EG-länderna
            än vad det gör i Sverige.
          </note>
          <note>
            Detta är inte korrekt som generellt påstående, åtminstone inte
            när det gäller alkoholområdet. Det är alldeles uppenbart att problemen
            är mycket större i länder där man dricker mycket mer alkohol än
            i Sverige. Där är det många fler människor som dör i förtid på
            grund av alkoholbruk. Det är också många fler som omkommer i trafikolyckor
            på grund av alkoholbruk. Dessutom finner man att det förekommer
            mycket mera våld och annat som hänger ihop med alkoholkonsumtion,
            om man ser på situationen i de stora vinländerna. Sverige planerar
            inte att gå med i EG, därför att vi tycker att EG-ländernas alkoholpolitik
            är ett föredöme för oss. Tvärtom är det, enligt min mening, en
            av
          </note>
          <note>
            Sveriges viktigaste uppgifter som medlem i EG att försöka påverka
            andra länder att föra en alkoholpolitik som ligger närmare den
            politik som vi har fört och som relativt sett har varit framgångsrik,
            även om vi inte har någon anledning att slå oss för bröstet och
            säga att vi med våra alkoholpolitik har nått de framgångar som
            vi önskat.
          </note>
          <note>
            Sten Andersson i Malmö sade att riksdagsopinionen inte speglar
            opinionen bland allmänheten. Jag vill låta vara osagt hur det
            exakt förhåller sig med den saken, men man kan väl hoppas att
            de som är valda till riksdagen i regel är personer som har ganska
            goda insikter, kanske t.o.m. bättre insikter än vad de flesta
            har. Det är ganska farligt att hävda, att om det är så att människor
            -- vilket Sten Andersson sade här för en stund sedan -- plötsligt
            skulle börja acceptera hembränning och inte betrakta detta som
            någonting kriminellt, skulle vi politiker också göra det. Min
            slutsats är den rakt motsatta. Om det är sant, som Sten Andersson
            säger, att människor inte betraktar hembränning som någonting
            brottsligt har vi som politiker en viktig uppgift, nämligen den
            att tala om att det är brottsligt. Då måste vi påverka opinionen.
            I mitt svar efterlyste jag också Sten
          </note>
          <note>
            Anderssons deltagande i denna opinionsbildning, så att han inte
            inskränker sig till att gå upp i riksdagens talarstol och säga
            att det enda skälet till att inte dricka, som han säger, hemkört
            är att han skulle komma i tidningen. Det borde finnas ett något
            djupare moraliskt krav på sig själv bakom detta motstånd att dricka
            olagligt tillverkad sprit.
          </note>
          <note>
            Min slutsats, herr talman, är att vi skall fullfölja den svenska
            alkoholpolitiken. Den kommer att ställas inför nya krav den dag
            Sverige blir medlem i EG.
          </note>
          <note>
            Så långt är Sten Andersson och jag säkert överens.
          </note>
          <note>
            Min slutsats blir inte den, som t.ex. Peter Kling framförde här
            tidigare, att vi då skall lätta på alla tyglar. Tvärtom skall
            vi utnyttja de instrument som återstår -- om vi då inte kan använda
            prisinstrumentet lika aktivt som tidigare -- för att se till att
            vi inte bara ligger kvar på en oförändrat låg nivå internationellt
            sett utan faktiskt pressar ned alkoholkonsumtionen och därmed
            alkoholskadorna i Sverige.
          </note>
          <note>
            Anf. 21 STEN ANDERSSON i Malmö (m):
          </note>
          <note>
            Herr talman! Det här med demokrati kan ju vara svårt ibland.
            Om nu 347 personer i riksdagen vill ha en viss alkoholpolitik,
            men våra uppdragsgivare utanför riksdagen tycker att den är felaktig
            och skrattar åt den, måste man fråga sig om vi skall framhärda
            att hålla fast vid vad en majoritet i denna kammare tycker. Våra
            uppdragsgivare finns alltså utanför det här huset.
          </note>
          <note>
            Karin Israelsson! Det är ju helt klart att de lagar som gäller
            skall följas. Men vi i denna kammare ändrar ofta lagar, därför
            att vi tycker att de är felaktiga. Det är ingenting nytt att ha
            förståelse för att folk inte begriper att vi har en viss lagstiftning
            på vissa områden.
          </note>
          <note>
            Karin Israelsson talade om polisinsatser. Jag tror att det är
            mycket svårt att vinna sympati bland allmänheten, om polisen i
            större utsträckning än i dag skall jaga hembrännare. För min del
            tror jag att allmänheten vill att polisen i första hand skall
            skydda människor från våld och brott och inte använda de tyvärr
            alltför små resurserna för att jaga dem som bränner hemma.
          </note>
          <note>
            Sedan till de där femhundra kronorna för en hel butelj sprit.
            Karin Israelsson brukar referera till rapporter. Men en dag står
            det att det kostar 40
          </note>
          <note>
            miljarder kronor, medan det en månad senare står att det kostar
            80 miljarder kronor. Man vet inte vad som är riktigt.
          </note>
          <note>
            Sedan till statsrådet Bengt Westerberg. Jag sade inte att EG
            var bättre i alkoholsammanhang.
          </note>
          <note>
            Däremot konstaterade jag som svensk med förvåning att över huvud
            taget någon form av verksamhet kan fungera i EG-länderna, eftersom
            de flesta länderna har en helt annan alkoholpolitik än Sverige.
            Jag tror faktiskt att de framsteg som har gjorts i Sverige på
            det sociala området har medfört att vi har fått ett bättre umgänge
            och ett bättre hanterande av alkohol än förr.
          </note>
          <note>
            Till sist, herr talman! Statsrådet säger att vi trots allt har
            lyckats rätt hyggligt. Som boende i Skåne läser jag varenda söndag
            och varenda måndag om hur svenska ungdomar har varit över till
            Danmark och svinat ned, eftersom de inte kan hantera alkohol.
          </note>
          <note>
            Dessa ungdomar skämmer ut det här landet på grund av den politik
            som vi har bedrivit och som visat sig inte fungera. Vi kan stå
            här och säga att den fungerar bra, men det finns alltför många
            bevis på att den inte fungerar och att folk struntar i den.
          </note>
          <note>
            Förste vice talmannen anmälde att Karin Israelsson anhållit att
            till protokollet få antecknat att hon inte ägde rätt till ytterligare
            inlägg.
          </note>
          <note type="speaker">
            Anf. 22 PETER KLING (nyd):
          </note>
          <note>
            Herr talman! Karin Israelsson talade förut om
          </note>
          <note>
            SIFO-undersökningar, som visar hur många det är som dricker hembränt.
            Jag skulle vilja fråga Karin
          </note>
          <note>
            Israelsson: Tror ni verkligen att Svensson utanför det här huset
            erkänner att han eller hon tillverkar och dricker hembränt i den
            utsträckning som ni menar förekommer? Jag tror att många ljuger
            när det gäller denna fråga. Därför tror jag också att denna SIFO-undersökning,
            speciellt beträffande alkohol, inte är trovärdig. Man kan möjligtvis
            få en indikation, men undersökningen är långt ifrån sanningsenlig.
            Jag tror inte att många människor vid en SIFO-mätning skulle erkänna
            att de dricker hembränt hemma.
          </note>
          <note>
            Sedan sade Karin Israelsson också att jag vill skydda de där
            människorna och att Ny Demokrati i princip ställer sig bakom illegal
            hembränning.
          </note>
          <note>
            Långt ifrån detta! Det är klart att vi respekterar lagarna. Dessa
            skall följas. Vi vill motverka hembränning så mycket som möjligt.
            Därför står jag också här och debatterar om alkoholen. Att jag
            indirekt känner tio personer som sysslar med denna verksamhet
            är en annan sak. Jag har absolut ingen anledning att skydda dessa
            människor.
          </note>
          <note>
            Bengt Westerberg nämnde Spanien och Frankrike och sade att dessa
            länder har större problem än
          </note>
          <note>
            Sverige. Men nu måste vi beakta att Spanien och
          </note>
          <note>
            Frankrike ju har en helt annan kultur än Sverige.
          </note>
          <note>
            Vi dricker mjölk eller Ramlösa till maten, medan man i Spanien
            och Frankrike dricker vin. Vi får aldrig samma kultur här i Sverige,
            även om vi mildrar alkohollagarna. Vi skulle fortsätta att dricka
            mjölk, Ramlösa och möjligen lättöl vid våra middagar. Vi kommer
            inte att konsumera så mycket vin.
          </note>
          <note>
            Nej, man bör som sagt närma sig EG-nivån när det gäller priserna
            och ge restaurangbranschen rabatter och samtidigt, som jag nämnde
            förut, driva kampanjer som går ut på att speciellt alkoholen är
            farlig och att vi måste lära oss att umgås med den på ett vettigt
            sätt, så att det inte blir sådana resultat som Sten Andersson
            i Malmö nämnde: att en mängd ungdomar är ute och svinar ned.
          </note>
          <note>
            Om man nu höjer de svenska priserna, kan jag lova både Bengt
            Westerberg och Karin Israelsson att mörkertalet kanske kommer
            att öka med både 10
          </note>
          <note>
            och 20 %. Det är jag nästan hundraprocentigt säker på.
          </note>
          <note>
            Anf. 23 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Låt mig börja med det som Peter
          </note>
          <note>
            Kling sade. Visst finns det problem när man skall undersöka oregistrerad
            alkoholanvändning, det är alldeles självklart. Om det fanns statistik
            att gå till behövde vi över huvud taget inte ha denna diskussion,
            utan det är självklart att det är ett problem. Det är inte lätt
            att fånga det, det skall jag inte förneka. Därför har det också
            gjorts mycket ambitiösa studier där man naturligtvis inte bara
            har frågat människor om de själva använder hemkört, dvs. illegalt
            tillverkad alkohol, utan man har också ställt frågor om människor
            tror att det förekommer i bekantskapskretsen, i den kommun där
            de bor, osv. Sedan försöker man väga samman de svar man får på
            frågorna och drar slutsatser av dem. Sedan jämför man naturligtvis
            de svar som man får i opinionsundersökningar med t.ex. hur många
            brott som polisen tar hand om och hur utvecklingen av brottsligheten
            ser ut. Och där kan vi, för att ta denna sista faktor, konstatera
            att sedan reglerna i början av 80-talet skärptes och fram till
            nu har polisen haft ungefär ett oförändrat antal brottsundersökningar.
            Det ligger strax under 1 000
          </note>
          <note>
            per år.
          </note>
          <note>
            Sedan framgår det entydigt, att om man ökar tillgängligheten
            till alkohol på olika sätt, t.ex.
          </note>
          <note>
            genom att sälja den i livsmedelsbutiker eller ha lägre priser
            oavsett om det är i systembutiker eller ute på restauranger, ökar
            också konsumtionen av alkohol. Vi har gjort åtskilliga experiment
            i Sverige med mellanölsförsäljning. Man har t.o.m. prövat starkölsförsäljning
            i livsmedelsbutiker under en period i slutet av 60-talet. Vi har
            också en lång rad andra erfarenheter som visar att det är på detta
            sätt, och det bekräftas av en rad internationella undersökningar,
            både från nordiska länder och från andra länder. Man får samma
            resultat från alla håll.
          </note>
          <note>
            Talet om rabatter till restauranger ger en antydan om att det
            skulle innebära väsentligt billigare alkohol för kunderna på restaurangerna.
            Men man skall ha klart för sig att det gör det inte alls.
          </note>
          <note>
            Inköpspriserna för restaurangerna utgör redan i dag en mycket
            liten del av det pris som de tar ut av sina kunder. Restaurangerna
            lägger på 300 % och ibland 500 % på priset. Så även om restaurangerna
            skulle få köpa en vinflaska som kostar 5 eller 10 kr.
          </note>
          <note>
            mindre än i dag kommer kunden knappast att märka det. Detta är
            alltså att förespegla människor något som man inte ens med Ny
            Demokratis alkoholpolitik skulle kunna förverkliga.
          </note>
          <note>
            Till sist vill jag ta upp ytterligare en aspekt på det som Sten
            Andersson i Malmö sade om att polisen inte skall ägna sig åt att
            jaga hembrännare utan att det är viktigare att den bekämpar våld.
            Men det finns ingenting som är så tydligt som sambandet mellan
            våld och alkohol. Beträffande t.ex. övervåld mot kvinnor i hemmen
            finns alkohol med i bilden i
          </note>
          <note>
            85--90 % av alla fall. Om det är något som vi som politiker kan
            göra för att minska våldet och göra tillvaron tryggare för människor
            är det att bekämpa alkoholmissbruk. Och där spelar naturligtvis
            bekämpandet av illegal tillverkning av alkohol en viktig roll,
            även om det är bara en liten del av den totala alkoholpolitik
            som vi måste föra i Sverige.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellationerna 1991/92:10 och 11
          </note>
          <note>
            om kriminalvården
          </note>
          <note>
            Anf. 24 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Gudrun Schyman har frågat mig hur jag motiverar förslaget
            att avskaffa halvtidsfrigivningen och införandet av möjlighet
            till frigivning efter två tredjedelar av strafftiden. Hon har
            också frågat om det finns någon forskning eller beprövad erfarenhet
            som visar att en förlängning av strafftiden ger minskad brottslighet
            som följd och om det bästa sättet som kriminalvården kan använda
            1,2 miljarder kronor är att förlänga strafftiden.
          </note>
          <note>
            Hans Göran Franck har frågat vilken min principiella syn på fängelsestraffet
            är och om jag delar den uppfattning som kom till uttryck i direktiven
            till fängelsestraffkommittén. Han har också frågat mig om regeringen
            avser att föreslå straffskärpningar som leder till fler fängelsedomar
            och ett ökat antal fångar och om jag har en positiv eller negativ
            grundinställning till påföljdsutredningens förslag. Dessutom har
            Hans
          </note>
          <note>
            Göran Franck frågat mig om vilka konsekvenser regeringens förslag
            om möjlighet till villkorlig frigivning beräknas få på behovet
            av fångvårdsplatser och hur regeringen vill lösa uppkomna problem
            i kriminalvården samt slutligen om regeringen räknar med att dess
            inriktning av kriminalvårdspolitiken leder till kostnadsökningar
            och i så fall till vilken nivå.
          </note>
          <note>
            Som båda interpellanterna framhåller är det viktigt att så effektivt
            som möjligt söka minska brottsligheten. Kampen mot kriminaliteten
            måste föras på bred front med såväl åtgärder som faller inom vad
            som traditionellt anses höra till kriminalpolitiken som sådana
            som faller utanför rättsväsendets ansvarsområde.
          </note>
          <note>
            Strafflagstiftningens roll när det gäller att förebygga brottsligheten
            är dock givetvis central.
          </note>
          <note>
            Med hänsyn till vikten av att bekämpa brottsligheten och att
            upprätthålla den allmänna laglydnaden måste Sverige, liksom andra
            länder, ha fängelsestraffet, väl medvetna om att detta sällan
            är ett verkningsfullt medel i sig att anpassa lagöverträdaren
            till samhället eller att minska den individuella risken för återfall
            på lång sikt.
          </note>
          <note>
            För att straffsystemet skall kunna fylla sin funktion är det
            nödvändigt att medborgarna känner tilltro till det. Straff skall
            följa på brott, och det måste inom rimliga gränser vara förutsägbart
            vilket straffet kommer att bli. Om fängelsestraff utdöms skall
            domstolen bestämma dess omfattning, och längden skall som huvudregel
            motsvara det straffvärde som brottet anses ha.
          </note>
          <note>
            Trovärdigheten hos straffsystemet kan skadas om det uppstår alltför
            stor diskrepans mellan utmätt fängelsetid och faktiskt avtjänad
            tid. Det kan inte anses förenligt med det allmänna rättsmedvetandet
            att fångar friges efter halva strafftiden. Redan den socialdemokratiska
            regeringen beslutade att lägga fram ett förslag om ändring av
            halvtidsfrigivningen till frigivning efter två tredjedelar av
            strafftiden med bl.a. den motiveringen. Bakom detta förslag fanns
            krav på ett avskaffande av halvtidsfrigivningen som förts fram
            från olika håll.
          </note>
          <note>
            Det ligger, som också Gudrun Schyman påpekar, ett signalvärde
            i att dömda får sitta av längre tid av straffen, en signal att
            staten ser allvarligt på den brottsliga gärningen.
          </note>
          <note>
            Jag har förståelse för att det från principiella synpunkter kan
            anses motiverat att t.ex. helt avskaffa den villkorliga frigivningen.
            Det finns dock skäl som talar för att man behåller någon typ av
            villkorlig frigivning. Sådana system finns i våra nordiska grannländer
            liksom i praktiskt taget samtliga andra stater som har straffrättsliga
            system med samma grundläggande uppbyggnad som vårt.
          </note>
          <note>
            Hänsynen till den nordiska rättslikheten och det nordiska samarbetet
            vid verkställighet av straff och till annat internationellt samarbete
            på straffrättens område talar mot att välja en särlösning för
            svensk del. Jag vill i detta sammanhang särskilt peka på att även
            frågor som denna måste behandlas i ljuset av regeringens arbete
            med att föra Sverige in i det europeiska samarbetet.
          </note>
          <note>
            Liksom man kommit fram till i de allra flesta länder är jag av
            den uppfattningen att regler om villkorlig frigivning inte bör
            vara obligatoriska utan att det bör finnas ett utrymme att anpassa
            besluten efter förhållandena i det enskilda fallet.
          </note>
          <note>
            När det gäller frågan om vilken kvotdel som bör användas har
            två tredjedelar tidigare använts inom svensk straffrätt och har
            en lång tradition i Norden.
          </note>
          <note>
            Den har inte heller på samma sätt som halvtidsfrigivningen satts
            i fråga utifrån principiella synpunkter.
          </note>
          <note>
            De två huvudförslagen från påföljdsutredningen är att övervakningen
            efter villkorlig frigivning skall avskaffas och att en obligatorisk
            frigivningspersmission skall införas. Remissutfallet i dessa frågor
            har varit helt övervägande negativt.
          </note>
          <note>
            Även om jag i dag inte vill ta slutlig ställning i frågan framstår
            det inte som särskilt realistiskt att mot en sådan markerad opinion
            genomföra de föreslagna ändringarna.
          </note>
          <note>
            Vad gäller Hans Göran Francks fråga om straffskärpningar framgår
            det redan av regeringsförklaringen att förslag om skärpningar
            vid ringa narkotikabrott kommer att läggas fram samt att regeringen
            är inriktad på att strama upp påföljderna för grovt rattfylleri.
            Jag räknar med att det kan bli aktuellt även med andra straffskärpningar,
            men det är enligt min mening inte eftersträvansvärt i sig att
            skärpa straffen generellt.
          </note>
          <note>
            Återfallsfrekvensen hos de fängelsedömda är dess värre hög. Gruppen
            är statistiskt sett utan tvivel mer brottsbenägen än genomsnittet
            av befolkningen. Det säger sig självt att en längre inlåsning
            innebär en senareläggning av återfallen och en minskning av brottsligheten
            totalt sett. Att så är fallet stöds också av bl.a. forskning som
            skett inom ramen för brottsförebyggande rådets verksamhet.
          </note>
          <note>
            Hur mycket en senareläggning av den villkorliga frigivningen
            kostar är svårt att säga. Det gäller särskilt som regeringens
            åtgärder mot brottsligheten inte kommer att inskränka sig till
            en senareläggning av den villkorliga frigivningen. Vi måste också
            se på påföljdernas innehåll. I
          </note>
          <note>
            regeringsförklaringen nämns därför särskilt att alternativa påföljder
            som samhällstjänst och kontraktsvård skall utvecklas ytterligare;
            nya påföljder för de yngsta brottslingarna skall införas.
          </note>
          <note>
            Det finns också anledning att se på alternativ till fängelsestraff
            som finns i andra länder där system med avtjänande av straff genom
            en skärpt uppsikt av dömda i hemmiljö prövas.
          </note>
          <note>
            Jag vill också framhålla vad som sägs i regeringsförklaringen,
            nämligen att regeringen vill öka insatserna för att få kriminalvårdsanstalterna
            narkotikafria. I detta arbete ingår också att öka antalet anstalter
            och avdelningar på anstalter som arbetar med särskilda behandlings-
            och motivationsprogram för narkotikamissbrukare.
          </note>
          <note>
            Sådana insatser leder till en bättre kriminalvård och kan på
            sikt medföra en positiv utveckling av återfallstalen.
          </note>
          <note>
            Vi måste dock räkna med att kostnaderna för kriminalvårdsanstalterna
            kommer att öka. Arbetet med att analysera den frågan liksom möjligheterna
            att omfördela resurser pågår samtidigt med det intensiva arbetet
            med att utveckla kriminalpolitiken enligt de riktlinjer som jag
            nu har redogjort för.
          </note>
          <note type="speaker">
            Anf. 25 GUDRUN SCHYMAN (v):
          </note>
          <note>
            Herr talman! Jag skall naturligtvis be att få tacka justitieministern
            för svaret, men jag måste konstatera att vi är djupt oeniga i
            det mesta.
          </note>
          <note>
            Allra först vill jag rätta till en missuppfattning som justitieministern
            har gjort sig skyldig till. Jag tycker inte att det ligger ett
            signalvärde i att dömda får sitta av en längre tid av straffen.
            Vad jag sade i min interpellation var att man ofta använder det
            som motiv för att skärpa straffen. För egen del är jag fullständigt
            på klara med att detta är nonsens, och det har över huvud taget
            inget signalvärde. Det är därför som jag ifrågasätter att man
            kommer med dessa förslag nu.
          </note>
          <note>
            Därefter skall jag kommentera interpellationssvaret i övrigt.
            Jag tror att det enda som justitieministern och jag är överens
            om är att det är viktigt att så effektivt som möjligt försöka
            minska brottsligheten. Men i det borde också ligga att det är
            viktigt att återanpassa de brottslingar som finns. Man måste satsa
            mycket på behandling av de människor som begår brott, och man
            måste också satsa väldigt mycket på det förebyggande arbetet.
          </note>
          <note>
            Det är just detta som saknas, och det är det som skulle kunna
            vara effektivt om vi på ett seriöst sätt vill angripa brottsligheten
            och bringa ned den.
          </note>
          <note>
            Jag tycker att denna diskussion om strafflagstiftningens roll
            är mycket svag. Det sägs i svaret att strafflagstiftningens roll
            när det gäller att förebygga brottslighet är central och att vi,
            för att upprätthålla den allmänna laglydnaden, måste ha fängelsestraff,
            väl medvetna om att det sällan är ett verkningsfullt medel.
          </note>
          <note>
            Jag vill påstå att vi dessutom är väl medvetna om att det har
            precis motsatt effekt, att de som sätts i fängelse återfaller
            ännu mer och begår grövre brott ju längre de sitter i fängelse
            och ju oftare de får sitta där. Det är ju detta som det mesta
            av forskning och statistik visar, att just straffsystemet med
            fängelse har helt motsatt effekt. Ju fler som är inlåsta och ju
            längre de får sitta, desto större blir brottsligheten.
          </note>
          <note>
            Statistiken och forskningen visar inte heller att detta avskräcker
            från brott. Om det hade varit så skulle det ha skett en minskning
            av antalet brott när det har skett en ökning av antalet straff.
            Det har i
          </note>
          <note>
            Sverige skett en ökning av antalet straff och en förlängning
            av strafftiderna. Det har visats i statistik. Det togs fram bl.a.
            i TV-programmet
          </note>
          <note>
            Striptease, i vilket jag tror att justitieministern medverkade.
            Det fanns belägg för att strafftiderna genom ändrade attityder
            hos domare och åklagare har blivit längre under de senaste åren.
            Men brottsligheten ökar. Detta har inte fått någon avskräckande
            effekt på oss som ännu inte har begått brott. Och det har absolut
            inte den effekten att de som hamnar i fängelse begår färre brott,
            utan det är alltså tvärtom. Denna effekt är helt motsatt.
          </note>
          <note>
            Man får fler brottslingar som begår fler brott.
          </note>
          <note>
            Diskussionen om att det inte är förenligt med allmänt rättsmedvetande
            att frige fångar efter halva strafftiden, och att många har fört
            fram önskemål om avskaffande av denna princip, beror enligt min
            mening på att det som borde hända vid frigivning efter halva strafftiden
            lyser med sin frånvaro. Det beror i sin tur på att det inte finns
            pengar och resurser att satsa på frivården, där man skall fortsätta
            den rehabilitering som man förhoppningsvis hade börjat under den
            första halvan av straffet, när de kriminella satt i fängelse.
          </note>
          <note>
            Att det inte finns pengar till detta beror på att fängelserna
            är så dyra att alla pengar slukas. Hade halvtidsfrigivningen fortsatt
            med en bra eftervård och ett konstruktivt arbete för en återanpassning
            tror jag inte att någon hade reagerat över det och tyckt att det
            var fel, tvärtom. Då hade man naturligtvis sagt att detta var
            någonting bra. Men det är ju detta som faktiskt fattas. Därför
            blir jag förvånad över att man i den ekonomiska situtation som
            landet befinner sig i är villig att satsa pengar på en ökning
            av antalet fängelseplatser. Det är just den åtgärd som man vet
            resulterar i ökad brottslighet.
          </note>
          <note>
            Det är ett cirkelresonemang som för mig inte stämmer överens
            över huvud taget.
          </note>
          <note>
            Jag ställde frågan hur man motiverar förslaget att avskaffa halvtidsfrigivningen.
            Jag vet att den socialdemokratiska regeringen kom med det förslaget
            också. Det var inte bättre då. Det bygger på samma falska föreställningar
            om att i fall människor sitter inne längre så minskar brottsligheten.
            Det är bevisligen inte på det sättet.
          </note>
          <note>
            Jag kan i dag inte se något annat motiv än att det är ett sätt
            för regeringen att uppfylla den mycket smaklösa politiska propaganda
            som moderaterna framförde i valrörelsen: Låt folk sitta inne,
            så att du själv kan gå ute! Det är byggt på fördomar som människor
            har om att ju fler som låses in och ju längre, desto mindre brottslighet.
            Jag tycker att det är en justitieministers ansvar att upplysa
            människor om att dessa samband inte existerar, utan att det är
            tvärtom. Därför skall vi satsa på alternativ till fängelse. Därför
            skall vi satsa på en bra utbyggd frivård. Därför skall vi satsa
            på sådant som vi vet faktiskt bringar ned brottsligheten.
          </note>
          <note>
            Jag såg i en artikel i Svenska Dagbladet i dag att justitieministern
            ser som sin största uppgift att beivra brott. Det beklagar jag.
            Jag tycker att en justitieministers uppgift i dag borde vara att
            se till att brottsligheten minskar och att återanpassningen av
            brottslingar kommer till stånd.
          </note>
          <note type="speaker">
            Anf. 26 HANS GÖRAN FRANCK (s):
          </note>
          <note>
            Herr talman! Jag tackar för svaret.
          </note>
          <note>
            Svaret måste tyvärr betecknas som mycket negativt för alla dem
            som vill att vi skall föra en realistisk, effektiv och human kriminalpolitik.
            Det rör sig om en utpräglat konservativ politik som justitieministern
            presenterar. En politik av detta slag har prövats i en rad konservativt
            styrda länder med mycket nedslående resultat. I själva verket
            har den lett till överfulla fängelser, stegrad brottslighet och
            ett orimligt lidande för många drabbade och deras familjer. Har
            Gun Hellsvik något exempel på något land där denna konservativa
            och repressiva politik lett till goda resultat, vilket Gun Hellsvik
            nu vill åstadkomma?
          </note>
          <note>
            I grund och botten rör det sig om en kriminalpolitik som är en
            eftergift åt vedergällningstänkandet.
          </note>
          <note>
            Men vedergällningsteorin är för länge sedan officiellt avskriven.
            Om Gun Hellsvik får fortsätta att gå på i ullstrumporna, kommer
            vi att hamna i en sitution som blir mycket svår att reparera.
            Hon vill genomföra en rad straffskärpningar för brott med lägre
            straffvärde, vilket leder till ett väsentlig ökat antal fängelsedomar.
            Har Gun Hellsvik gjort några beräkningar av detta? Hon vill genomföra
            en fakultativ villkorlig frigivning, trots att riksdagen tidigare
            fattat principbeslut om att två tredjedelsfrigivningen skall vara
            obligatorisk.
          </note>
          <note>
            Hon bör vara medveten om att detta leder till en kraftig ökning
            av verkställighetstiderna i fängelserna. Redan en återgång till
            obligatorisk två tredjedels-frigivning skulle innebära förlängda
            verkställighetstider med över 30 % för drygt 6 000
          </note>
          <note>
            personer om året. Jag undrar vilken motsvarande beräkning Gun
            Hellsvik gör med sitt nu presenterade förslag om endast möjlighet
            till villkorlig frigivning. Att det rör sig om ytterligare väsentligt
            utökade verkställigheter står helt klart.
          </note>
          <note>
            Hur stora de blir är beroende av lagmotiv och rättstillämpning.
          </note>
          <note>
            Vid ett framträdande nyligen hos polisen sade Gun
          </note>
          <note>
            Hellsvik att landets fångar skall sitta hela strafftiden och
            erhålla frigivningen som en premie.
          </note>
          <note>
            Betyder det att möjlighet till villkorlig frigivning närmast
            skall bli ett undantag som bekräftar regeln? Av allt att döma
            kommer Gun Hellsviks reform att leda till kostnadsökningar i miljardklassen
            och till hundratals, kanske tusentals, nya fångvårdsplatser. Men
            Gun Hellsvik skall, enligt ett uttalande vid polisbesöket, nedbringa
            behovet av nya fångvårdsplatser genom
          </note>
          <note>
            ''tuffare tag'' mot fångarna och genom fler fångar i samma fängelse.
          </note>
          <note>
            De redan stränga permissions bestämmelserna skall enligt henne
            ytterligare skärpas och den s.k.
          </note>
          <note>
            närhetsprincipen, som är en central del av den epokgörande kriminalvårdsreformen
            vid placering av fångar, skall avskaffas. Gun Hellsvik vill ge
            sken av att detta är effektivt. Men motsatsen är fallet enligt
            olika undersökningar och de erfarenheter vi känner till från andra
            västländer där politiken har prövats.
          </note>
          <note>
            Den stora ökningen av fängelsebefolkningen, som under slutet
            av 80-talet var den största någonsin, medför stora administrativa
            problem och en kraftig överbefolkning av fängelserna. Detta i
            sin tur leder till olidliga förhållanden såväl för personal som
            för fångar. Antalet rymningar ökar om fängelserna inte görs hermetisk
            tillslutna. Men i så fall blir följden återkommande fångupplopp.
            Hatet mot samhället ökar hos fångarna, vilket i sin tur leder
            till ökad missanpassning och stegrat antal återfall. Det blir
            till slut ingen gräns för var repressionen skall sluta, därför
            att de eftersträvade resultaten uteblir. Den repressiva kriminalpolitik
            som Gun Hellsvik förespråkar har misslyckats där den har prövats,
            bl.a. i USA.
          </note>
          <note>
            Gun Hellsvik talar om alternativ till fängelsestraffet och nämner
            utökad användning av samhällstjänst och kontraktsvård. Men hon
            bör veta att det endast kan få en mindre, begränsad effekt.
          </note>
          <note>
            På en punkt ger Gun Hellsvik besked. Det gäller påföljdsutredningens
            förslag om frigivningspermission. Ett genomförande av förslaget
            med obligatorisk villkorlig frigivning skulle innebära att behovet
            av nya fängelseplatser kunde reduceras med 450 platser. Det finns
            svagheter i förslaget, som skulle kunna rättas.
          </note>
          <note>
            Förslaget, som inte är det bästa, är givetvis präglat av kalla
            ekonomiska fakta, dvs. alla kostnadsökningar har bemötts mycket
            restriktivt.
          </note>
          <note>
            Men dessa restriktioner tycks inte finnas nu när man genomför
            en konservativ kriminalpolitik. Då får det kosta. Hur mycket borde
            justitieministern kunna lämna något närmare besked om.
          </note>
          <note>
            På en punkt har vi ett klart nej. Hon delar inte den uppfattning
            som justitieminister Sven Romanus gav uttryck för redan 1979,
            när han yttrade: En omfattande kriminologisk forskning har ägt
            rum såväl i vårt land som i utlandet, och i ett avseende pekar
            alla kända svenska och utländska undersökningar i samma riktning.
            En ökad användning av frihetsstraff är generellt sett inget verksamt
            medel när det gäller att bekämpa en stigande kriminalitet, utan
            kan snarare befaras leda till motsatt resultat.
          </note>
          <note>
            Anf. 27 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Jag skall börja med att något kommentera det Hans
            Göran Franck sade. Jag vill först säga att jag tycker att det
            är litet tråkigt om vi skall behöva vara aggressiva i våra diskussioner.
            Jag har full respekt för Hans Göran Francks synpunkter, och jag
            accepterar fullt ut den kritik jag får. Men när Hans Göran Franck
            höjer rösten och aggressivt citerar något som jag helt säkert
            inte har sagt vill jag påtala detta. Han talar om ''tuffare tag''.
            Jag brukar inte använda ordet tuff, och jag har säkerligen inte
            gjort det i det här sammanhanget.
          </note>
          <note>
            En del av det andra som togs upp skulle jag däremot vilja kommentera.
          </note>
          <note>
            Talet om fler i fängelse är helt enkelt en kommentar som rör
            utnyttjandet av våra fängelseplatser i dag.
          </note>
          <note>
            Vi har rätt mycket luft i systemet. Vi har ständigt rätt många
            platser som står tomma. Vi kan öka möjligheterna till utnyttjande
            av de platserna. Här finns också en viss koppling till närhetsprincipen.
          </note>
          <note>
            Jag har uttryckt mitt tvivel när det gäller närhetsprincipen.
            Jag tror att vi lurar oss själva när vi föredrar att placera gärningsmannen
            i närheten av hans vanliga miljö, när han eller hon i åtskilliga
            fall skulle må bättre av att komma ifrån närheten till de s.k.
            goda vännerna. Det är vad jag har sagt, vilket ger uttryck för
            mitt tvivel beträffande närhetsprincipen.
          </note>
          <note>
            När det gäller den villkorliga frigivningen är vår tanke att
            vi skall gå tillbaka till de regler vi har haft tidigare, vilket
            alltså innebär möjlighet till villkorlig frigivning efter två
            tredjedelar av tiden. Det fanns dessutom viss möjlighet till frigivning
            ännu tidigare. Jag har inte de exakta siffrorna, men det var en
            rätt omfattande frigivning redan efter tvåtredjedelar av tiden.
            Det är de reglerna vi i första hand tänker gå tillbaka till.
          </note>
          <note>
            Jag beklagar Gudrun Schyman att jag missuppfattade det som skrevs
            i interpellationen.
          </note>
          <note>
            Jag trodde att det var Gudrun Schymans eget uttryck. Jag beklagar
            också att Gudrun Schyman tydligen inte har läst artikeln som var
            införd i
          </note>
          <note>
            Svenska Dagbladet i morse. Där står inte att det är min främsta
            uppgift att beivra brott. Det står, som en kommentar till en tidigare
            artikel, som denna var ett svar på, att jag har som uppgift att
            beivra brott. Jag har många andra uppgifter också, men i den här
            artikeln fanns det knappast skäl att ta upp alla de andra frågorna.
          </note>
          <note>
            Beträffande regeringens kriminalpolitik säger vi i vår regeringsdeklaration
            att behandlingen under fängelsetiden är viktig. Vi pekar på att
            möjligheterna till utbildning och social träning under fängelsetiden
            ytterligare måste förbättras.
          </note>
          <note>
            Förebyggande åtgärder är den absolut viktigaste uppgiften vi
            har. Det är därför vi också plockar fram ungdomsbrotten och jourdomstolarna.
            Men vi får inte glömma bort att vi där har familjepolitiken som
            ett ytterligt väsentligt område. Som justitieminister, även om
            jag kan ha många uppfattningar, är det kanske inte just den diskussionen
            som jag skall ta i det här sammanhanget.
          </note>
          <note>
            Gudrun Schyman gör en koppling och säger att vi i och med att
            vi får en ökning av straffen också får en ökning av brotten. Riktigt
            så enkelt är det inte.
          </note>
          <note>
            Även här måste vi komma ihåg att en mängd andra faktorer är av
            avgörande betydelse, t.ex.
          </note>
          <note>
            familjepolitiken, som jag nämnde tidigare. Vi måste ge familjerna
            självkänsla. Utan detta kommer vi, oberoende av vilka påföljder
            vi har, att ha en fortsatt hög brottslighet.
          </note>
          <note>
            Slutligen vill jag ta upp frågan om fängelsets vara eller icke
            vara. Den slutsats man kan dra av de uttalanden som Gudrun Schyman
            och Hans Göran
          </note>
          <note>
            Franck gör är att vi inte skall ha fängelser över huvud taget.
            Jag utgår i och för sig från att ni fortfarande vill ha fängelse
            eller någon form av frihetsberövande för människor som är farliga
            för annans säkerhet. Men, precis som Gudrun
          </note>
          <note>
            Schyman och Hans Göran Franck sade, har vi i grunden olika uppfattning
            i de här frågorna.
          </note>
          <note type="speaker">
            Anf. 28 GUDRUN SCHYMAN (v):
          </note>
          <note>
            Herr talman! Det är riktigt att justitieministern och jag har
            i grunden olika uppfattning i de här frågorna. Justitieministern
            betonar straffet, och jag betonar behandlingen, individen, det
            förebyggande arbetet och återanpassningen.
          </note>
          <note>
            Skall vi ha fängelser över huvud taget? Det är en intressant
            fråga tycker jag. Med det facit vi har i hand vet vi att en människa
            som har hamnat i fängelse har mycket större benägenhet att begå
            brott igen. Brotten blir grövre ju fler gånger en människa hamnar
            i fängelse. Det vore väldigt bra om vi kunde hitta på något annat,
            ett alternativ till fängelse som ger ett önskat resultat, som
            både medför att brottsligheten minskar och som medför att de brottslingar
            som ändå begår brott återanpassas till samhället utan att begå
            ytterligare brott. Det vore det som verkligen skulle lösa problemet.
            Jag ser ingenting av detta i regeringsdeklarationen eller i det
            justitieministern nu talar om. Man talar om att fler skall sitta
            inne längre. Jag kan inte förstå hur det kan vara lösningen på
            problemet att fler fångar sitter i fängelserna under längre tid
            och dessutom under odrägligare förhållanden än tidigare. Det är
            en repressiv politik, och den är dyr.
          </note>
          <note>
            Jag tycker att det är mycket konstigt att justitieministern inte
            kan nämna någon siffra. Jag har i min interpellation nämnt siffran
            1 miljard kronor per år, som handlar om driften för ökat antal
            fängelsekunder, som det kommer att bli. I en artikel i Aftonbladet
            nämndes byggkostnaden på 2
          </note>
          <note>
            miljarder kronor för att se till att vi får fler celler och driftskostnaden
            på 1 miljard kronor per år. Det rör sig alltså om miljardbelopp.
          </note>
          <note>
            Jag måste ställa frågan: Tycker justitieministern att det är
            detta som är det viktigaste att göra inom kriminalvården i dag,
            att se till att fler fångar sitter i fängelser under längre tid,
            när vi vet att effekten är ökad brottslighet? Om man låter människor
            sitta inne längre, människor som vi vet kommer att begå fler brott
            eftersom de har hamnat i fängelse, minskar inte brottsligheten,
            såsom det står i interpellationssvaret. Man skjuter på problemen.
          </note>
          <note>
            Det faktum att man inte friges efter halva tiden utan efter tvåtredjedelar
            har inte någon avskräckande effekt på dem som ännu inte har begått
            brott. Den ''tillförseln'' minskar inte, utan brottsligheten ökar
            i samhället trots att straffen ökar. Så den kopplingen finns inte.
          </note>
          <note>
            Man ser till att med våra skattepengar uppfylla de oerhört repressiva
            och reaktionära vallöften som moderaterna gav uttryck för under
            valkampanjen, som innebär att man bygger under människors fördomar
            och rädsla, vallöften som säger att fler skall sitta inne för
            att andra skall kunna gå ute. Det är falska besked. Det är falskt
            spel med våra skattepengar!
          </note>
          <note type="speaker">
            Anf. 29 HANS GÖRAN FRANCK (s):
          </note>
          <note>
            Herr talman! Jag är mån om att vara saklig när det gäller att
            ge underlag för det jag vill framföra i denna sak. Men känslorna
            behövs också med i bilden. Känslorna skall inte förväxlas med
            aggresivitet. Jag tycker att det är viktigt att man ger uttryck
            för sina känslor i en sådan här sak när det rör sig om så dramatiska
            förändringar av vår kriminalpolitik som det nu är fråga om.
          </note>
          <note>
            Det är bra att justitieministern säger att hon vill ta avstånd
            från uttrycket ''tuffare tag''. Men ett faktum är att det publicerades
            en artikel i
          </note>
          <note>
            Sydsvenska Dagbladet den 24 oktober om detta.
          </note>
          <note>
            Artikeln fick jag från en kriminalvårdstjänsteman som var mycket
            upprörd över det sätt på vilket Gun
          </note>
          <note>
            Hellsvik hade talat i denna fråga. Hon säger där att hon inte
            tror att det behöver byggas så väldigt många nya fängelser, men
            genom tuffare tag mot fångarna skall fängelserna utnyttjas effektivare.
            Så säger hon. När det gäller närhetsprincipen säger hon att hon
            inte tycker den är rimlig. Om justitieministern vill korrigera
            bilden är det bara att göra det i dag. Hon borde ha gjort det
            också i tidningsintervjun.
          </note>
          <note>
            Det ligger en del sanning i det här. Jag tycker att jag borde
            ha fått besked här om justitieministern verkligen känner till
            något exempel från någåt annat land där en politik av det här
            slaget som hon presenterar har nått framgång. Det är motsatsen.
          </note>
          <note>
            Jag tycker att det var väldigt värdefullt att ta del av det amerikanska
            justitieutskottets självkritik på den här punkten. Det sker en
            omsvängning för närvarande i USA. Så kommer det att bli i de konservativt
            styrda länderna, där man prövat på den repressiva politiken.
          </note>
          <note>
            Sedan tycker jag att det är beklagligt att justitieministern,
            som nu presenterar en lång rad förslag om inriktningen av politiken,
            inte gjort innan man gör detta bättre kostnadsberäkningar av det
            hela. Det rör sig om mycket höga kostnader. De belopp som jag
            har nämnt ligger i farans riktning.
          </note>
          <note>
            Det är alltså nu fråga om att det behövs 665 nya platser om man
            genomför den obligatoriska villkorliga frigivningen. Men nu är
            det inte fråga om obligatorisk villkorlig frigivning, utan nu
            är det fråga om att det skall finnas möjlighet till villkorlig
            frigivning. Detta kommer att göra att antalet fångvårdsplatser
            blir vida större än 665, tillsammans med alla de förslag om straffskärpning
            som justitieministern har presenterat.
          </note>
          <note>
            Anf. 30 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Gudrun Schyman säger att jag inte tog upp något
            annat än påföljden fängelse. Det är i och för sig detta som interpellationerna
            handlar om. Men i mitt förra inlägg tog jag upp de andra frågor
            som är avgörande och grundläggande.
          </note>
          <note>
            Familjepolitiken är av avgörande betydelse. Vi måste skapa stabilitet
            och självkänsla för familjerna. Det är en grund för att våra barn
            som vuxna skall kunna få någon chans i sitt liv.
          </note>
          <note>
            Jag nämnde också vår diskussion om jourdomstolar. De utgör en
            viktig del. De flesta ungdomar gör en eller annan dumhet, men
            det är viktigt att i stället för hårda reaktioner ha snabba reaktioner,
            vilket blir möjligt med hjälp av jourdomstolar.
          </note>
          <note>
            Sedan vet jag inte varifrån Gudrun Schyman fick för sig att vi
            skulle skapa odrägligare förhållande i fängelserna. Det är vi
            verkligen inte ute efter.
          </note>
          <note>
            Tvärtom har vi förslag om att bygga nytt och att bygga om. Tråkigt
            nog hänger detta samman med problemen på arbetsmarknaden, som
            gör att vi har anledning att öka byggandet. Dessa ombyggnader
            och nybyggnader innebär kvalitativa förbättringar både vad gäller
            själva boendet och vad gäller möjligheterna att ge det hela ett
            innehåll. Vi får betydligt bättre möjligheter att klara av narkotikafria
            avdelningar och behandling för narkomaner med dessa nya anstalter.
          </note>
          <note>
            Med tanke på Hans Göran Francks, och tidigare även Gudrun Schymans,
            frågor om kostnader kan jag säga att vi dessutom som resultat
            får en betydligt billigare drift med hjälp av de nya anläggningarna,
            som inte alls är lika personalkrävande som de gamla, och man kan
            ändå få en högre kvalitet.
          </note>
          <note>
            Kopplingen mellan straff och icke-brottslighet kan vi diskutera
            hur länge som helst. Där finns olika uppfattningar, och uppfattningen
            skiftar över tiden.
          </note>
          <note>
            Men jag förbehåller mig rätten att ha min uppfattning, även om
            den enligt Hans Göran
          </note>
          <note>
            Franck för tillfället inte är modern.
          </note>
          <note>
            Jag är övertygad om att vetskapen om straff har, om inte totalt
            så i varje fall för åtskilliga av oss, en preventiv funktion.
            Den dag Hans Göran Franck kan bevisa för mig att så icke är fallet
            lovar jag att jag skall överge den uppfattningen, men fram till
            dess att han eller någon annan visar att jag som människa känner
            fel bibehåller jag denna min uppfattning.
          </note>
          <note type="speaker">
            Anf. 31 GUDRUN SCHYMAN (v):
          </note>
          <note>
            Herr talman! Varför tar justitieministern inte upp de alternativa
            straffen eller vården, som skulle kunna finnas inom kriminalvården,
            när man säger sig vilja bekämpa brottsligheten? Det är det jag
            efterlyser. Varför är den åtgärd som man vill vidta först, som
            anses vara allra bäst, den att sätta fler fångar i fängelse under
            längre tid? Det måste väl vara ett uttryck för att justitieministern
            och regeringen tycker att detta är det mest verkningsfulla för
            att på ett kraftfullt sätt bekämpa brottsligheten.
          </note>
          <note>
            Vi kan visst föra en diskussion om brott och straff.
          </note>
          <note>
            Gun Hellsvik säger att uppfattningarna skiftar över tiden. Jag
            vill säga så här: All vetenskaplig forskning och beprövad erfarenhet
            visar att denna koppling mellan brott och straff, som just nu
            anses vara gångbar, inte existerar. Emellanåt sker det politiska
            svängningar, till förmån för en insikt om att man skall rätta
            politiken efter vetenskapliga och erfarenhetsmässiga resultat.
            Det skulle innebära en helt annan kriminalvård än den nuvarande.
            Sedan kommer tider av repression och högerpolitik, och då kommer
            just de åsikter som Gun Hellsvik ger uttryck för och som tydligen
            hela regeringen står bakom. Det är att beklaga.
          </note>
          <note>
            De politiska svängningarna gör att de djupt reaktionära och repressiva
            stämningarna nu kommer upp till ytan. Det har ingenting att göra
            med verkligheten i fråga om relationen mellan brott och straff.
            Man skulle ju vilja att politiker ägnade sig åt verkligheten,
            livet och människorna, inte bara åsikterna och speglingen av vad
            man själv tror.
          </note>
          <note>
            Det handlar om lyssnandet på rädda människor och underbyggandet
            av fördomar, när människor i dag känner sig rädda och tror att
            denna rädsla botas genom att fler sitter i fängelse under längre
            tid. Jag tycker då att det skulle vara politikerns uppgift att
            säga, att ''jag förstår er rädsla, och vi skall göra vad vi kan
            för att minska den ökande brottsligheten, men vi skall inte sätta
            fler människor i fängelse under längre tid, för det är inte lösningen
            på problemet''.
          </note>
          <note>
            Gun Hellsvik talar om bättre lokaler, bättre byggnader och effektivare
            utnyttjande. Det spelar ingen roll, när effekten av att fler sitter
            i fängelse under längre tid är den motsatta mot vad hon säger
            sig vilja ha. Det kan vara hur tjusiga fängelser som helst, men
            de som sitter där blir inte bättre av det --
          </note>
          <note>
            frihetsberövandet har den motsatta effekten. En satsning på alternativa
            modeller, en satsning på eftervården och på frivården skulle kunna
            göra någonting åt den här situationen.
          </note>
          <note type="speaker">
            Anf. 32 HANS GÖRAN FRANCK (s):
          </note>
          <note>
            Herr talman! Jag delar fullt ut den uppfattning som dåvarande
            justitieminister Sven Romanus angav i direktiven till fängelsestraffkommittén.
            Där finns den grundsyn som jag har. Sven Romanus var en kunnig,
            saklig och human justitieminister i kriminalpolitiska frågor.
          </note>
          <note>
            Det finns nu all anledning för inte bara oss som är här i kammaren
            i dag utan också övriga partier att noggrant granska de idéer
            som Gun Hellsvik torgför. Det vore märkligt om det skulle bli
            full uppslutning kring detta från de övriga borgerliga partierna.
            Jag tycker att de ställningstaganden som har gjorts är så anmärkningsvärda
            att vi måste få återkomma till dessa frågor i en debatt där även
            de är med.
          </note>
          <note>
            Vad sedan gäller kostnadsfrågan, utgår jag från att justitieministern
            är medveten om att den genomsnittliga kostnaden för en fångvårdsplats
            i dag är 1 350 kr. per dag. Det är en mycket stor summa. Därför
            gäller det nu verkligen, innan man går vidare, att göra ordentliga
            kostnadsberäkningar, så att man inte gör orimliga satsningar på
            fångvården för att tillgodose alla dessa skärpningar av straffen
            som justitieministern förespråkar.
          </note>
          <note>
            När det gäller frågan om fängelsestraffets betydelse hänvisar
            jag på nytt till Sven Romanus och fängelsestraffkommittén. Men
            här har justitieministern en klar övertro på straffrättens betydelse
            som alltså inte är väl förankrad, varken i den forskning som finns
            eller i de politiska ställningstaganden som sedermera har gjorts.
            Även på den punkten vill jag gärna hänvisa till de mycket övervägda
            yttranden som gjordes i direktiven till fängelsestraffkommittén.
          </note>
          <note>
            Anf. 33 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Jag skall fatta mig kort. Det är en självklarhet
            att vi från regeringens sida inte lägger fram något förslag utan
            att också presentera de ekonomiska beräkningarna. Sedan skall
            vi komma ihåg att det är riksdagen som fattar beslutet.
          </note>
          <note>
            Jag vill säga till Gudrun Schyman att jag ser fram mot att få
            möjlighet att föra den debatt som hon saknade här i dag, nämligen
            om hur vi skall agera för att hindra brott. Alla Gudrun Schymans
            frågor rörde fängelsestraffet och den villkorliga frigivningen,
            och jag anser mig vara skyldig att hålla mig till de frågor jag
            har fått. Men kom gärna med frågor om hur vi skall agera för att
            hindra brott i vårt samhälle -- det är en mycket viktigare debatt
            än denna.
          </note>
          <note>
            Förste vice talmannen anmälde att Gudrun
          </note>
          <note>
            Schyman och Hans Göran Franck anhållit att till protokollet få
            antecknat att de inte ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1991/92:43, 50 och 54 till skatteutskottet
          </note>
          <note>
            1991/92:66 till konstitutionsutskottet
          </note>
          <note>
            Motion
          </note>
          <note>
            1991/92:Fi3 till finansutskottet
          </note>
          <note>
            6 § Bordläggning
          </note>
          <note>
            Anmäldes och bordlades
          </note>
          <note>
            Propositionerna
          </note>
          <note>
            1991/92:48 Justeringar i beskattningen i inkomstslaget tjänst,
            m.m.
          </note>
          <note>
            1991/92:67 Skatten på etanol, m.m.
          </note>
          <note>
            Motionerna
          </note>
          <note>
            med anledning av prop. 1991/92:30 En särskild nämnd för utlänningsärenden
          </note>
          <note>
            1991/92:Sf4 av Anita Johansson m.fl. (s)
          </note>
          <note>
            1991/92:Sf5 av Ylva Annerstedt (fp)
          </note>
          <note>
            1991/92:Sf6 av Lars Werner m.fl. (v)
          </note>
          <note>
            1991/92:Sf7 av Ulla Orring (fp)
          </note>
          <note>
            1991/92:Sf8 av Maj-Inger Klingvall och Lars
          </note>
          <note>
            Stjernkvist (s)
          </note>
          <note>
            1991/92:Sf9 av Lena Boström (s)
          </note>
          <note>
            7 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 6 november
          </note>
          <note>
            1991/92:101 av Birgit Henriksson (m) till statsrådet
          </note>
          <note>
            Alf Svensson om småföretagssatsningen i Tanzania:
          </note>
          <note>
            SIDA har beställt en utvärdering av sin satsning på småföretag
            i Tanzania. I rapporten dras slutsatsen att projektet har blivit
            en belastning för Tanzanias ekonomi och skapat ett fortsatt behov
            av hjälp.
          </note>
          <note>
            90 % av de satsade 700 miljonerna har gått tillbaka till Sverige
            antingen till ''systerföretagen'' eller i form av konsultarvoden.
          </note>
          <note>
            Det anmärkningsvärda är att SIDA trots tidiga varningssignaler
            från andra utvärderingar fortsatte stödet år efter år och hävdade
            projektets förträfflighet. Nu har SIDA dömt ut rapporten och funderar
            på att utreda projektet på nytt.
          </note>
          <note>
            Vilka slutsatser drar biståndsministern av rapporten?
          </note>
          <note>
            1991/92:102 av Lena Hjelm-Wallén (s) till statsrådet
          </note>
          <note>
            Beatrice Ask om gymnasiereformen:
          </note>
          <note>
            För närvarande pågår runt om i landet ett omfattande utvecklingsarbete
            i gymnasieskolan med anledning av gymnasiereformen i våras. Stora
            förändringar planeras i många gymnasieskolor redan till nästa
            läsår. Det finns nu en oro att den nya regeringen avser att förändra
            förutsättningarna för gymnasiereformens genomförande.
          </note>
          <note>
            Därför vill jag fråga statsrådet Ask:
          </note>
          <note>
            Är statsrådet beredd att ge besked till landets gymnasieskolor
            att det utvecklingsarbete som nu pågår inte kommer att kullkastas
            genom nya regeringsbeslut?
          </note>
          <note>
            8 § Kammaren åtskildes kl. 14.10.
          </note>
          <note>
            Förhandlingarna leddes av förste vice talmannen.
          </note>
        </div>
      </body>
    </text>
  </TEI>
</teiCorpus>
